## 大般若波罗蜜多经卷第三百二十一

### 初分真如品第四十七之四

“诸天子，若菩萨为摄取三摩地门故行，为弃舍三摩地门故行，为摄取陀罗尼门故行，为弃舍陀罗尼门故行，是菩萨不能修般若波罗蜜多，亦不能修静虑、精进、安忍、净戒、布施波罗蜜多；是菩萨不能证内空，亦不能证外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；是菩萨不能证真如，亦不能证法界、法性、不虚妄性、不变异性、平等性、离生性、法定、法住、实际、虚空界、不思议界；是菩萨不能修四念住，亦不能修四正断、四神足、五根、五力、七等觉支、八圣道支；是菩萨不能证苦圣谛，亦不能证集、灭、道圣谛；是菩萨不能修四静虑，亦不能修四无量、四无色定；是菩萨不能修八解脱，亦不能修八胜处、九次第定、十遍处；是菩萨不能修空解脱门，亦不能修无相、无愿解脱门；是菩萨不能修五眼，亦不能修六神通；是菩萨不能修三摩地门，亦不能修陀罗尼门；是菩萨不能修佛十力，亦不能修四无所畏、四无碍解、大慈、大悲、大喜、大舍、十八佛不共法；是菩萨不能修一切智，亦不能修道相智、一切相智。

“诸天子，若菩萨为摄取佛十力故行，为弃舍佛十力故行，为摄取四无所畏、四无碍解、大慈、大悲、大喜、大舍、十八佛不共法故行，为弃舍四无所畏乃至十八佛不共法故行，是菩萨不能修般若波罗蜜多，亦不能修静虑、精进、安忍、净戒、布施波罗蜜多；是菩萨不能证内空，亦不能证外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；是菩萨不能证真如，亦不能证法界、法性、不虚妄性、不变异性、平等性、离生性、法定、法住、实际、虚空界、不思议界；是菩萨不能修四念住，亦不能修四正断、四神足、五根、五力、七等觉支、八圣道支；是菩萨不能证苦圣谛，亦不能证集、灭、道圣谛；是菩萨不能修四静虑，亦不能修四无量、四无色定；是菩萨不能修八解脱，亦不能修八胜处、九次第定、十遍处；是菩萨不能修空解脱门，亦不能修无相、无愿解脱门；是菩萨不能修五眼，亦不能修六神通；是菩萨不能修三摩地门，亦不能修陀罗尼门；是菩萨不能修佛十力，亦不能修四无所畏、四无碍解、大慈、大悲、大喜、大舍、十八佛不共法；是菩萨不能修一切智，亦不能修道相智、一切相智。

“诸天子，若菩萨为摄取预流果故行，为弃舍预流果故行，为摄取一来、不还、阿罗汉果故行，为弃舍一来、不还、阿罗汉果故行，是菩萨不能修般若波罗蜜多，亦不能修静虑、精进、安忍、净戒、布施波罗蜜多；是菩萨不能证内空，亦不能证外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；是菩萨不能证真如，亦不能证法界、法性、不虚妄性、不变异性、平等性、离生性、法定、法住、实际、虚空界、不思议界；是菩萨不能修四念住，亦不能修四正断、四神足、五根、五力、七等觉支、八圣道支；是菩萨不能证苦圣谛，亦不能证集、灭、道圣谛；是菩萨不能修四静虑，亦不能修四无量、四无色定；是菩萨不能修八解脱，亦不能修八胜处、九次第定、十遍处；是菩萨不能修空解脱门，亦不能修无相、无愿解脱门；是菩萨不能修五眼，亦不能修六神通；是菩萨不能修三摩地门，亦不能修陀罗尼门；是菩萨不能修佛十力，亦不能修四无所畏、四无碍解、大慈、大悲、大喜、大舍、十八佛不共法；是菩萨不能修一切智，亦不能修道相智、一切相智。

“诸天子，若菩萨为摄取独觉菩提故行，为弃舍独觉菩提故行，是菩萨不能修般若波罗蜜多，亦不能修静虑、精进、安忍、净戒、布施波罗蜜多；是菩萨不能证内空，亦不能证外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；是菩萨不能证真如，亦不能证法界、法性、不虚妄性、不变异性、平等性、离生性、法定、法住、实际、虚空界、不思议界；是菩萨不能修四念住，亦不能修四正断、四神足、五根、五力、七等觉支、八圣道支；是菩萨不能证苦圣谛，亦不能证集、灭、道圣谛；是菩萨不能修四静虑，亦不能修四无量、四无色定；是菩萨不能修八解脱，亦不能修八胜处、九次第定、十遍处；是菩萨不能修空解脱门，亦不能修无相、无愿解脱门；是菩萨不能修五眼，亦不能修六神通；是菩萨不能修三摩地门，亦不能修陀罗尼门；是菩萨不能修佛十力，亦不能修四无所畏、四无碍解、大慈、大悲、大喜、大舍、十八佛不共法；是菩萨不能修一切智，亦不能修道相智、一切相智。

“诸天子，若菩萨为摄取一切智故行，为弃舍一切智故行，为摄取道相智、一切相智故行，为弃舍道相智、一切相智故行，是菩萨不能修般若波罗蜜多，亦不能修静虑、精进、安忍、净戒、布施波罗蜜多；是菩萨不能证内空，亦不能证外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；是菩萨不能证真如，亦不能证法界、法性、不虚妄性、不变异性、平等性、离生性、法定、法住、实际、虚空界、不思议界；是菩萨不能修四念住，亦不能修四正断、四神足、五根、五力、七等觉支、八圣道支；是菩萨不能证苦圣谛，亦不能证集、灭、道圣谛；是菩萨不能修四静虑，亦不能修四无量、四无色定；是菩萨不能修八解脱，亦不能修八胜处、九次第定、十遍处；是菩萨不能修空解脱门，亦不能修无相、无愿解脱门；是菩萨不能修五眼，亦不能修六神通；是菩萨不能修三摩地门，亦不能修陀罗尼门；是菩萨不能修佛十力，亦不能修四无所畏、四无碍解、大慈、大悲、大喜、大舍、十八佛不共法；是菩萨不能修一切智，亦不能修道相智、一切相智。”

尔时，具寿善现白佛言：“世尊，此深妙法随顺一切法。此深妙法随顺何等一切法？

“世尊，此深妙法随顺般若波罗蜜多，亦随顺静虑、精进、安忍、净戒、布施波罗蜜多。

“世尊，此深妙法随顺内空，亦随顺外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空。

“世尊，此深妙法随顺真如，亦随顺法界、法性、不虚妄性、不变异性、平等性、离生性、法定、法住、实际、虚空界、不思议界。

“世尊，此深妙法随顺四念住，亦随顺四正断、四神足、五根、五力、七等觉支、八圣道支。

“世尊，此深妙法随顺苦圣谛，亦随顺集、灭、道圣谛。

“世尊，此深妙法随顺四静虑，亦随顺四无量、四无色定。

“世尊，此深妙法随顺八解脱，亦随顺八胜处、九次第定、十遍处。

“世尊，此深妙法随顺空解脱门，亦随顺无相、无愿解脱门。

“世尊，此深妙法随顺五眼，亦随顺六神通。

“世尊，此深妙法随顺三摩地门，亦随顺陀罗尼门。

“世尊，此深妙法随顺佛十力，亦随顺四无所畏、四无碍解、大慈、大悲、大喜、大舍、十八佛不共法。

“世尊，此深妙法随顺一切智，亦随顺道相智、一切相智。

“世尊，此深妙法都无有碍。此深妙法于何无碍？

“世尊，此深妙法于色无碍，于受、想、行、识无碍。

“世尊，此深妙法于眼处无碍，于耳、鼻、舌、身、意处无碍。

“世尊，此深妙法于色处无碍，于声、香、味、触、法处无碍。

“世尊，此深妙法于眼界无碍，于耳、鼻、舌、身、意界无碍。

“世尊，此深妙法于色界无碍，于声、香、味、触、法界无碍。

“世尊，此深妙法于眼识界无碍，于耳、鼻、舌、身、意识界无碍。

“世尊，此深妙法于眼触无碍，于耳、鼻、舌、身、意触无碍。

“世尊，此深妙法于眼触为缘所生诸受无碍，于耳、鼻、舌、身、意触为缘所生诸受无碍。

“世尊，此深妙法于地界无碍，于水、火、风、空、识界无碍。

“世尊，此深妙法于无明无碍，于行、识、名色、六处、触、受、爱、取、有、生、老死无碍。

“世尊，此深妙法于布施波罗蜜多无碍，于净戒、安忍、精进、静虑、般若波罗蜜多无碍。

“世尊，此深妙法于内空无碍，于外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空无碍。

“世尊，此深妙法于真如无碍，于法界、法性、不虚妄性、不变异性、平等性、离生性、法定、法住、实际、虚空界、不思议界无碍。

“世尊，此深妙法于四念住无碍，于四正断、四神足、五根、五力、七等觉支、八圣道支无碍。

“世尊，此深妙法于苦圣谛无碍，于集、灭、道圣谛无碍。

“世尊，此深妙法于四静虑无碍，于四无量、四无色定无碍。

“世尊，此深妙法于八解脱无碍，于八胜处、九次第定、十遍处无碍。

“世尊，此深妙法于空解脱门无碍，于无相、无愿解脱门无碍。

“世尊，此深妙法于五眼无碍，于六神通无碍。

“世尊，此深妙法于三摩地门无碍，于陀罗尼门无碍。

“世尊，此深妙法于佛十力无碍，于四无所畏、四无碍解、大慈、大悲、大喜、大舍、十八佛不共法无碍。

“世尊，此深妙法于预流果无碍，于一来、不还、阿罗汉果无碍。

“世尊，此深妙法于独觉菩提无碍。

“世尊，此深妙法于一切智无碍，于道相智、一切相智无碍。

“世尊，此深妙法以无碍为相。何以故？世尊，虚空平等性故，真如平等性故，法界平等性故，法性平等性故，不虚妄性平等性故，不变异性平等性故，平等性平等性故，离生性平等性故，法定平等性故，法住平等性故，实际平等性故，虚空界平等性故，不思议界平等性故，空、无相、无愿平等性故，无造无作平等性故，无染无净平等性故。

“世尊，此深妙法无生无灭。何以故？

“世尊，色无生无灭故，受、想、行、识无生无灭故。

“世尊，眼处无生无灭故，耳、鼻、舌、身、意处无生无灭故。

“世尊，色处无生无灭故，声、香、味、触、法处无生无灭故。

“世尊，眼界无生无灭故，耳、鼻、舌、身、意界无生无灭故。

“世尊，色界无生无灭故，声、香、味、触、法界无生无灭故。

“世尊，眼识界无生无灭故，耳、鼻、舌、身、意识界无生无灭故。

“世尊，眼触无生无灭故，耳、鼻、舌、身、意触无生无灭故。

“世尊，眼触为缘所生诸受无生无灭故，耳、鼻、舌、身、意触为缘所生诸受无生无灭故。

“世尊，地界无生无灭故，水、火、风、空、识界无生无灭故。

“世尊，无明无生无灭故，行、识、名色、六处、触、受、爱、取、有、生、老死无生无灭故。

“世尊，布施波罗蜜多无生无灭故，净戒、安忍、精进、静虑、般若波罗蜜多无生无灭故。

“世尊，内空无生无灭故，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空无生无灭故。

“世尊，真如无生无灭故，法界、法性、不虚妄性、不变异性、平等性、离生性、法定、法住、实际、虚空界、不思议界无生无灭故。

“世尊，四念住无生无灭故，四正断、四神足、五根、五力、七等觉支、八圣道支无生无灭故。

“世尊，苦圣谛无生无灭故，集、灭、道圣谛无生无灭故。

“世尊，四静虑无生无灭故，四无量、四无色定无生无灭故。

“世尊，八解脱无生无灭故，八胜处、九次第定、十遍处无生无灭故。

“世尊，空解脱门无生无灭故，无相、无愿解脱门无生无灭故。

“世尊，五眼无生无灭故，六神通无生无灭故。

“世尊，三摩地门无生无灭故，陀罗尼门无生无灭故。

“世尊，佛十力无生无灭故，四无所畏、四无碍解、大慈、大悲、大喜、大舍、十八佛不共法无生无灭故。

“世尊，预流果无生无灭故，一来、不还、阿罗汉果无生无灭故。

“世尊，独觉菩提无生无灭故。

“世尊，一切智无生无灭故，道相智、一切相智无生无灭故。

“世尊，此深妙法都无足迹。何以故？

“世尊，色足迹不可得故，受、想、行、识足迹不可得故。

“世尊，眼处足迹不可得故，耳、鼻、舌、身、意处足迹不可得故。

“世尊，色处足迹不可得故，声、香、味、触、法处足迹不可得故。

“世尊，眼界足迹不可得故，耳、鼻、舌、身、意界足迹不可得故。

“世尊，色界足迹不可得故，声、香、味、触、法界足迹不可得故。

“世尊，眼识界足迹不可得故，耳、鼻、舌、身、意识界足迹不可得故。

“世尊，眼触足迹不可得故，耳、鼻、舌、身、意触足迹不可得故。

“世尊，眼触为缘所生诸受足迹不可得故，耳、鼻、舌、身、意触为缘所生诸受足迹不可得故。

“世尊，地界足迹不可得故，水、火、风、空、识界足迹不可得故。

“世尊，无明足迹不可得故，行、识、名色、六处、触、受、爱、取、有、生、老死足迹不可得故。

“世尊，布施波罗蜜多足迹不可得故，净戒、安忍、精进、静虑、般若波罗蜜多足迹不可得故。

“世尊，内空足迹不可得故，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空足迹不可得故。

“世尊，真如足迹不可得故，法界、法性、不虚妄性、不变异性、平等性、离生性、法定、法住、实际、虚空界、不思议界足迹不可得故。

“世尊，四念住足迹不可得故，四正断、四神足、五根、五力、七等觉支、八圣道支足迹不可得故。

“世尊，苦圣谛足迹不可得故，集、灭、道圣谛足迹不可得故。

“世尊，四静虑足迹不可得故，四无量、四无色定足迹不可得故。

“世尊，八解脱足迹不可得故，八胜处、九次第定、十遍处足迹不可得故。

“世尊，空解脱门足迹不可得故，无相、无愿解脱门足迹不可得故。

“世尊，五眼足迹不可得故，六神通足迹不可得故。

“世尊，三摩地门足迹不可得故，陀罗尼门足迹不可得故。

“世尊，佛十力足迹不可得故，四无所畏、四无碍解、大慈、大悲、大喜、大舍、十八佛不共法足迹不可得故。

“世尊，预流果足迹不可得故，一来、不还、阿罗汉果足迹不可得故。

“世尊，独觉菩提足迹不可得故。

“世尊，一切智足迹不可得故，道相智、一切相智足迹不可得故。”

时，欲、色界诸天子复白佛言：“世尊，上座善现随如来生，佛真弟子。所以者何？上座善现诸所说法，一切皆与空相应故。”

尔时，善现告欲、色界诸天子言：“汝诸天子说我善现随如来生，佛真弟子，云何善现随如来生？谓随如来真如生故。所以者何？如来真如无来无去，上座善现真如亦尔，无来无去，由此故说上座善现随如来生。

“复次，如来真如即一切法真如，一切法真如即如来真如。如是真如无真如性，亦无不真如性，上座善现真如亦尔，由此故说上座善现随如来生。

“复次，如来真如常住为相，上座善现真如亦尔，常住为相，由此故说上座善现随如来生。

“复次，如来真如无变异无分别，遍诸法转，上座善现真如亦尔，无变异无分别，遍诸法转，由此故说上座善现随如来生。

“复次，如来真如无所挂碍，一切法真如亦无所挂碍。若如来真如，若一切法真如，同一真如，无二无别、无造无作。如是真如常真如相，无时非真如相，以常真如相、无时非真如相故无二无别，上座善现真如亦尔，由此故说上座善现随如来生。

“复次，如来真如于一切处，无忆念无分别，上座善现真如亦尔，于一切处无忆念无分别，由此故说上座善现随如来生。

“复次，如来真如无别无异、不可得，上座善现真如亦尔，无别无异、不可得，由此故说上座善现随如来生。

“复次，如来真如不离一切法真如，一切法真如不离如来真如。如是真如常真如相，无时非真如相，上座善现真如亦尔，由此故说上座善现随如来生。虽说随生而无所随生，以善现真如不异佛故。

“复次，如来真如非过去非未来非现在，一切法真如亦非过去非未来非现在，上座善现真如亦尔，由此故说上座善现随如来生。

“复次，过去真如平等故如来真如平等，如来真如平等故过去真如平等；未来真如平等故如来真如平等，如来真如平等故未来真如平等；现在真如平等故如来真如平等，如来真如平等故现在真如平等。若过去、未来、现在真如平等，若如来真如平等，同一真如平等无二无别。

“复次，色真如平等故如来真如平等，如来真如平等故色真如平等；受、想、行、识真如平等故如来真如平等，如来真如平等故受、想、行、识真如平等。如是若色真如平等，若受、想、行、识真如平等，若如来真如平等，同一真如平等无二无别。

“复次，眼处真如平等故如来真如平等，如来真如平等故眼处真如平等；耳、鼻、舌、身、意处真如平等故如来真如平等，如来真如平等故耳、鼻、舌、身、意处真如平等。如是若眼处真如平等，若耳、鼻、舌、身、意处真如平等，若如来真如平等，同一真如平等无二无别。

“复次，色处真如平等故如来真如平等，如来真如平等故色处真如平等；声、香、味、触、法处真如平等故如来真如平等，如来真如平等故声、香、味、触、法处真如平等。如是若色处真如平等，若声、香、味、触、法处真如平等，若如来真如平等，同一真如平等无二无别。

“复次，眼界真如平等故如来真如平等，如来真如平等故眼界真如平等；耳、鼻、舌、身、意界真如平等故如来真如平等，如来真如平等故耳、鼻、舌、身、意界真如平等。如是若眼界真如平等，若耳、鼻、舌、身、意界真如平等，若如来真如平等，同一真如平等无二无别。

“复次，色界真如平等故如来真如平等，如来真如平等故色界真如平等；声、香、味、触、法界真如平等故如来真如平等，如来真如平等故声、香、味、触、法界真如平等。如是若色界真如平等，若声、香、味、触、法界真如平等，若如来真如平等，同一真如平等无二无别。

“复次，眼识界真如平等故如来真如平等，如来真如平等故眼识界真如平等；耳、鼻、舌、身、意识界真如平等故如来真如平等，如来真如平等故耳、鼻、舌、身、意识界真如平等。如是若眼识界真如平等，若耳、鼻、舌、身、意识界真如平等，若如来真如平等，同一真如平等无二无别。

“复次，眼触真如平等故如来真如平等，如来真如平等故眼触真如平等；耳、鼻、舌、身、意触真如平等故如来真如平等，如来真如平等故耳、鼻、舌、身、意触真如平等。如是若眼触真如平等，若耳、鼻、舌、身、意触真如平等，若如来真如平等，同一真如平等无二无别。

“复次，眼触为缘所生诸受真如平等故如来真如平等，如来真如平等故眼触为缘所生诸受真如平等；耳、鼻、舌、身、意触为缘所生诸受真如平等故如来真如平等，如来真如平等故耳、鼻、舌、身、意触为缘所生诸受真如平等。如是若眼触为缘所生诸受真如平等，若耳、鼻、舌、身、意触为缘所生诸受真如平等，若如来真如平等，同一真如平等无二无别。

“复次，地界真如平等故如来真如平等，如来真如平等故地界真如平等；水、火、风、空、识界真如平等故如来真如平等，如来真如平等故水、火、风、空、识界真如平等。如是若地界真如平等，若水、火、风、空、识界真如平等，若如来真如平等，同一真如平等无二无别。

“复次，无明真如平等故如来真如平等，如来真如平等故无明真如平等；行、识、名色、六处、触、受、爱、取、有、生、老死真如平等故如来真如平等，如来真如平等故行乃至老死真如平等。如是若无明真如平等，若行乃至老死真如平等，若如来真如平等，同一真如平等无二无别。

“复次，布施波罗蜜多真如平等故如来真如平等，如来真如平等故布施波罗蜜多真如平等；净戒、安忍、精进、静虑、般若波罗蜜多真如平等故如来真如平等，如来真如平等故净戒乃至般若波罗蜜多真如平等。如是若布施波罗蜜多真如平等，若净戒乃至般若波罗蜜多真如平等，若如来真如平等，同一真如平等无二无别。

“复次，内空真如平等故如来真如平等，如来真如平等故内空真如平等；外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如平等故如来真如平等，如来真如平等故外空乃至无性自性空真如平等。如是若内空真如平等，若外空乃至无性自性空真如平等，若如来真如平等，同一真如平等无二无别。

“复次，真如真如平等故如来真如平等，如来真如平等故真如真如平等；法界、法性、不虚妄性、不变异性、平等性、离生性、法定、法住、实际、虚空界、不思议界真如平等故如来真如平等，如来真如平等故法界乃至不思议界真如平等。如是若真如真如平等，若法界乃至不思议界真如平等，若如来真如平等，同一真如平等无二无别。

“复次，四念住真如平等故如来真如平等，如来真如平等故四念住真如平等；四正断、四神足、五根、五力、七等觉支、八圣道支真如平等故如来真如平等，如来真如平等故四正断乃至八圣道支真如平等。如是若四念住真如平等，若四正断乃至八圣道支真如平等，若如来真如平等，同一真如平等无二无别。

“复次，苦圣谛真如平等故如来真如平等，如来真如平等故苦圣谛真如平等；集、灭、道圣谛真如平等故如来真如平等，如来真如平等故集、灭、道圣谛真如平等。如是若苦圣谛真如平等，若集、灭、道圣谛真如平等，若如来真如平等，同一真如平等无二无别。

“复次，四静虑真如平等故如来真如平等，如来真如平等故四静虑真如平等；四无量、四无色定真如平等故如来真如平等，如来真如平等故四无量、四无色定真如平等。如是若四静虑真如平等，若四无量、四无色定真如平等，若如来真如平等，同一真如平等无二无别。

“复次，八解脱真如平等故如来真如平等，如来真如平等故八解脱真如平等；八胜处、九次第定、十遍处真如平等故如来真如平等，如来真如平等故八胜处、九次第定、十遍处真如平等。如是若八解脱真如平等，若八胜处、九次第定、十遍处真如平等，若如来真如平等，同一真如平等无二无别。

“复次，空解脱门真如平等故如来真如平等，如来真如平等故空解脱门真如平等；无相、无愿解脱门真如平等故如来真如平等，如来真如平等故无相、无愿解脱门真如平等。如是若空解脱门真如平等，若无相、无愿解脱门真如平等，若如来真如平等，同一真如平等无二无别。

“复次，五眼真如平等故如来真如平等，如来真如平等故五眼真如平等；六神通真如平等故如来真如平等，如来真如平等故六神通真如平等。如是若五眼真如平等，若六神通真如平等，若如来真如平等，同一真如平等无二无别。

“复次，三摩地门真如平等故如来真如平等，如来真如平等故三摩地门真如平等；陀罗尼门真如平等故如来真如平等，如来真如平等故陀罗尼门真如平等。如是若三摩地门真如平等，若陀罗尼门真如平等，若如来真如平等，同一真如平等无二无别。

“复次，佛十力真如平等故如来真如平等，如来真如平等故佛十力真如平等；四无所畏、四无碍解、大慈、大悲、大喜、大舍、十八佛不共法真如平等故如来真如平等，如来真如平等故四无所畏乃至十八佛不共法真如平等。如是若佛十力真如平等，若四无所畏乃至十八佛不共法真如平等，若如来真如平等，同一真如平等无二无别。

“复次，预流果真如平等故如来真如平等，如来真如平等故预流果真如平等；一来、不还、阿罗汉果真如平等故如来真如平等，如来真如平等故一来、不还、阿罗汉果真如平等。如是若预流果真如平等，若一来、不还、阿罗汉果真如平等，若如来真如平等，同一真如平等无二无别。

“复次，独觉菩提真如平等故如来真如平等，如来真如平等故独觉菩提真如平等。如是若独觉菩提真如平等，若如来真如平等，同一真如平等无二无别。

“复次，一切智真如平等故如来真如平等，如来真如平等故一切智真如平等；道相智、一切相智真如平等故如来真如平等，如来真如平等故道相智、一切相智真如平等。如是若一切智真如平等，若道相智、一切相智真如平等，若如来真如平等，同一真如平等无二无别。

“诸天子，菩萨摩诃萨现证如是一切法真如平等故，说名如来、应、正等觉。上座善现于此真如能深信解，由此故说上座善现随如来生。”

## 大般若波罗蜜多经卷第三百二十二

### 初分真如品第四十七之五

正说如是真如相时，于此三千大千世界六种变动：东踊西没，西踊东没，南踊北没，北踊南没，中踊边没，边踊中没。

时，欲、色界诸天子，复以天上多揭罗香、多摩罗香、栴檀香末，及以天上嗢钵罗华、钵特摩华、拘某陀华、奔荼利华、美妙香华、美妙音华、大美妙音华，奉散世尊及善现上座而白佛言：“甚奇，世尊！未曾有也！上座善现由真如故随如来生。”

尔时，善现告欲、色界诸天子言：“天子当知，上座善现不由色故随如来生，不由色真如故随如来生，不离色故随如来生，不离色真如故随如来生；不由受、想、行、识故随如来生，不由受、想、行、识真如故随如来生，不离受、想、行、识故随如来生，不离受、想、行、识真如故随如来生。

“天子当知，上座善现不由眼处故随如来生，不由眼处真如故随如来生，不离眼处故随如来生，不离眼处真如故随如来生；不由耳、鼻、舌、身、意处故随如来生，不由耳、鼻、舌、身、意处真如故随如来生，不离耳、鼻、舌、身、意处故随如来生，不离耳、鼻、舌、身、意处真如故随如来生。

“天子当知，上座善现不由色处故随如来生，不由色处真如故随如来生，不离色处故随如来生，不离色处真如故随如来生；不由声、香、味、触、法处故随如来生，不由声、香、味、触、法处真如故随如来生，不离声、香、味、触、法处故随如来生，不离声、香、味、触、法处真如故随如来生。

“天子当知，上座善现不由眼界故随如来生，不由眼界真如故随如来生，不离眼界故随如来生，不离眼界真如故随如来生；不由耳、鼻、舌、身、意界故随如来生，不由耳、鼻、舌、身、意界真如故随如来生，不离耳、鼻、舌、身、意界故随如来生，不离耳、鼻、舌、身、意界真如故随如来生。

“天子当知，上座善现不由色界故随如来生，不由色界真如故随如来生，不离色界故随如来生，不离色界真如故随如来生；不由声、香、味、触、法界故随如来生，不由声、香、味、触、法界真如故随如来生，不离声、香、味、触、法界故随如来生，不离声、香、味、触、法界真如故随如来生。

“天子当知，上座善现不由眼识界故随如来生，不由眼识界真如故随如来生，不离眼识界故随如来生，不离眼识界真如故随如来生；不由耳、鼻、舌、身、意识界故随如来生，不由耳、鼻、舌、身、意识界真如故随如来生，不离耳、鼻、舌、身、意识界故随如来生，不离耳、鼻、舌、身、意识界真如故随如来生。

“天子当知，上座善现不由眼触故随如来生，不由眼触真如故随如来生，不离眼触故随如来生，不离眼触真如故随如来生；不由耳、鼻、舌、身、意触故随如来生，不由耳、鼻、舌、身、意触真如故随如来生，不离耳、鼻、舌、身、意触故随如来生，不离耳、鼻、舌、身、意触真如故随如来生。

“天子当知，上座善现不由眼触为缘所生诸受故随如来生，不由眼触为缘所生诸受真如故随如来生，不离眼触为缘所生诸受故随如来生，不离眼触为缘所生诸受真如故随如来生；不由耳、鼻、舌、身、意触为缘所生诸受故随如来生，不由耳、鼻、舌、身、意触为缘所生诸受真如故随如来生，不离耳、鼻、舌、身、意触为缘所生诸受故随如来生，不离耳、鼻、舌、身、意触为缘所生诸受真如故随如来生。

“天子当知，上座善现不由地界故随如来生，不由地界真如故随如来生，不离地界故随如来生，不离地界真如故随如来生；不由水、火、风、空、识界故随如来生，不由水、火、风、空、识界真如故随如来生，不离水、火、风、空、识界故随如来生，不离水、火、风、空、识界真如故随如来生。

“天子当知，上座善现不由无明故随如来生，不由无明真如故随如来生，不离无明故随如来生，不离无明真如故随如来生；不由行、识、名色、六处、触、受、爱、取、有、生、老死故随如来生，不由行乃至老死真如故随如来生，不离行乃至老死故随如来生，不离行乃至老死真如故随如来生。

“天子当知，上座善现不由我故随如来生，不由我真如故随如来生，不离我故随如来生，不离我真如故随如来生；不由有情、命者、生者、养者、士夫、补特伽罗、意生、儒童、作者、受者、知者、见者故随如来生，不由有情乃至见者真如故随如来生，不离有情乃至见者故随如来生，不离有情乃至见者真如故随如来生。

“天子当知，上座善现不由布施波罗蜜多故随如来生，不由布施波罗蜜多真如故随如来生，不离布施波罗蜜多故随如来生，不离布施波罗蜜多真如故随如来生；不由净戒、安忍、精进、静虑、般若波罗蜜多故随如来生，不由净戒乃至般若波罗蜜多真如故随如来生，不离净戒乃至般若波罗蜜多故随如来生，不离净戒乃至般若波罗蜜多真如故随如来生。

“天子当知，上座善现不由内空故随如来生，不由内空真如故随如来生，不离内空故随如来生，不离内空真如故随如来生；不由外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空故随如来生，不由外空乃至无性自性空真如故随如来生，不离外空乃至无性自性空故随如来生，不离外空乃至无性自性空真如故随如来生。

“天子当知，上座善现不由真如故随如来生，不由真如真如故随如来生，不离真如故随如来生，不离真如真如故随如来生；不由法界、法性、不虚妄性、不变异性、平等性、离生性、法定、法住、实际、虚空界、不思议界故随如来生，不由法界乃至不思议界真如故随如来生，不离法界乃至不思议界故随如来生，不离法界乃至不思议界真如故随如来生。

“天子当知，上座善现不由四念住故随如来生，不由四念住真如故随如来生，不离四念住故随如来生，不离四念住真如故随如来生；不由四正断、四神足、五根、五力、七等觉支、八圣道支故随如来生，不由四正断乃至八圣道支真如故随如来生，不离四正断乃至八圣道支故随如来生，不离四正断乃至八圣道支真如故随如来生。

“天子当知，上座善现不由苦圣谛故随如来生，不由苦圣谛真如故随如来生，不离苦圣谛故随如来生，不离苦圣谛真如故随如来生；不由集、灭、道圣谛故随如来生，不由集、灭、道圣谛真如故随如来生，不离集、灭、道圣谛故随如来生，不离集、灭、道圣谛真如故随如来生。

“天子当知，上座善现不由四静虑故随如来生，不由四静虑真如故随如来生，不离四静虑故随如来生，不离四静虑真如故随如来生；不由四无量、四无色定故随如来生，不由四无量、四无色定真如故随如来生，不离四无量、四无色定故随如来生，不离四无量、四无色定真如故随如来生。

“天子当知，上座善现不由八解脱故随如来生，不由八解脱真如故随如来生，不离八解脱故随如来生，不离八解脱真如故随如来生；不由八胜处、九次第定、十遍处故随如来生，不由八胜处、九次第定、十遍处真如故随如来生，不离八胜处、九次第定、十遍处故随如来生，不离八胜处、九次第定、十遍处真如故随如来生。

“天子当知，上座善现不由空解脱门故随如来生，不由空解脱门真如故随如来生，不离空解脱门故随如来生，不离空解脱门真如故随如来生；不由无相、无愿解脱门故随如来生，不由无相、无愿解脱门真如故随如来生，不离无相、无愿解脱门故随如来生，不离无相、无愿解脱门真如故随如来生。

“天子当知，上座善现不由五眼故随如来生，不由五眼真如故随如来生，不离五眼故随如来生，不离五眼真如故随如来生；不由六神通故随如来生，不由六神通真如故随如来生，不离六神通故随如来生，不离六神通真如故随如来生。

“天子当知，上座善现不由三摩地门故随如来生，不由三摩地门真如故随如来生，不离三摩地门故随如来生，不离三摩地门真如故随如来生；不由陀罗尼门故随如来生，不由陀罗尼门真如故随如来生，不离陀罗尼门故随如来生，不离陀罗尼门真如故随如来生。

“天子当知，上座善现不由佛十力故随如来生，不由佛十力真如故随如来生，不离佛十力故随如来生，不离佛十力真如故随如来生；不由四无所畏、四无碍解、大慈、大悲、大喜、大舍、十八佛不共法故随如来生，不由四无所畏乃至十八佛不共法真如故随如来生，不离四无所畏乃至十八佛不共法故随如来生，不离四无所畏乃至十八佛不共法真如故随如来生。

“天子当知，上座善现不由预流果故随如来生，不由预流果真如故随如来生，不离预流果故随如来生，不离预流果真如故随如来生；不由一来、不还、阿罗汉果故随如来生，不由一来、不还、阿罗汉果真如故随如来生，不离一来、不还、阿罗汉果故随如来生，不离一来、不还、阿罗汉果真如故随如来生。

“天子当知，上座善现不由独觉菩提故随如来生，不由独觉菩提真如故随如来生，不离独觉菩提故随如来生，不离独觉菩提真如故随如来生。

“天子当知，上座善现不由一切智故随如来生，不由一切智真如故随如来生，不离一切智故随如来生，不离一切智真如故随如来生；不由道相智、一切相智故随如来生，不由道相智、一切相智真如故随如来生，不离道相智、一切相智故随如来生，不离道相智、一切相智真如故随如来生。

“天子当知，上座善现不由有为故随如来生，不由有为真如故随如来生，不离有为故随如来生，不离有为真如故随如来生。

“天子当知，上座善现不由无为故随如来生，不由无为真如故随如来生，不离无为故随如来生，不离无为真如故随如来生。

“何以故？诸天子，是一切法都无所有，诸随生者、若所随生、由此随生及随生处皆不可得。”

尔时，具寿舍利子白佛言：“世尊，诸法真如、法界、法性、不虚妄性、不变异性、平等性、离生性、法定、法住、实际、虚空界、不思议界，皆最甚深。

“世尊，此中色不可得，色真如亦不可得。何以故？此中色尚不可得，况有色真如可得？此中受、想、行、识不可得，受、想、行、识真如亦不可得。何以故？此中受、想、行、识尚不可得，况有受、想、行、识真如可得？

“世尊，此中眼处不可得，眼处真如亦不可得。何以故？此中眼处尚不可得，况有眼处真如可得？此中耳、鼻、舌、身、意处不可得，耳、鼻、舌、身、意处真如亦不可得。何以故？此中耳、鼻、舌、身、意处尚不可得，况有耳、鼻、舌、身、意处真如可得？

“世尊，此中色处不可得，色处真如亦不可得。何以故？此中色处尚不可得，况有色处真如可得？此中声、香、味、触、法处不可得，声、香、味、触、法处真如亦不可得。何以故？此中声、香、味、触、法处尚不可得，况有声、香、味、触、法处真如可得？

“世尊，此中眼界不可得，眼界真如亦不可得。何以故？此中眼界尚不可得，况有眼界真如可得？此中耳、鼻、舌、身、意界不可得，耳、鼻、舌、身、意界真如亦不可得。何以故？此中耳、鼻、舌、身、意界尚不可得，况有耳、鼻、舌、身、意界真如可得？

“世尊，此中色界不可得，色界真如亦不可得。何以故？此中色界尚不可得，况有色界真如可得？此中声、香、味、触、法界不可得，声、香、味、触、法界真如亦不可得。何以故？此中声、香、味、触、法界尚不可得，况有声、香、味、触、法界真如可得？

“世尊，此中眼识界不可得，眼识界真如亦不可得。何以故？此中眼识界尚不可得，况有眼识界真如可得？此中耳、鼻、舌、身、意识界不可得，耳、鼻、舌、身、意识界真如亦不可得。何以故？此中耳、鼻、舌、身、意识界尚不可得，况有耳、鼻、舌、身、意识界真如可得？

“世尊，此中眼触不可得，眼触真如亦不可得。何以故？此中眼触尚不可得，况有眼触真如可得？此中耳、鼻、舌、身、意触不可得，耳、鼻、舌、身、意触真如亦不可得。何以故？此中耳、鼻、舌、身、意触尚不可得，况有耳、鼻、舌、身、意触真如可得？

“世尊，此中眼触为缘所生诸受不可得，眼触为缘所生诸受真如亦不可得。何以故？此中眼触为缘所生诸受尚不可得，况有眼触为缘所生诸受真如可得？此中耳、鼻、舌、身、意触为缘所生诸受不可得，耳、鼻、舌、身、意触为缘所生诸受真如亦不可得。何以故？此中耳、鼻、舌、身、意触为缘所生诸受尚不可得，况有耳、鼻、舌、身、意触为缘所生诸受真如可得？

“世尊，此中地界不可得，地界真如亦不可得。何以故？此中地界尚不可得，况有地界真如可得？此中水、火、风、空、识界不可得，水、火、风、空、识界真如亦不可得。何以故？此中水、火、风、空、识界尚不可得，况有水、火、风、空、识界真如可得？

“世尊，此中无明不可得，无明真如亦不可得。何以故？此中无明尚不可得，况有无明真如可得？此中行、识、名色、六处、触、受、爱、取、有、生、老死不可得，行乃至老死真如亦不可得。何以故？此中行乃至老死尚不可得，况有行乃至老死真如可得？

“世尊，此中布施波罗蜜多不可得，布施波罗蜜多真如亦不可得。何以故？此中布施波罗蜜多尚不可得，况有布施波罗蜜多真如可得？此中净戒、安忍、精进、静虑、般若波罗蜜多不可得，净戒乃至般若波罗蜜多真如亦不可得。何以故？此中净戒乃至般若波罗蜜多尚不可得，况有净戒乃至般若波罗蜜多真如可得？

“世尊，此中内空不可得，内空真如亦不可得。何以故？此中内空尚不可得，况有内空真如可得？此中外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不可得，外空乃至无性自性空真如亦不可得。何以故？此中外空乃至无性自性空尚不可得，况有外空乃至无性自性空真如可得？

“世尊，此中真如不可得，真如真如亦不可得。何以故？此中真如尚不可得，况有真如真如可得？此中法界、法性、不虚妄性、不变异性、平等性、离生性、法定、法住、实际、虚空界、不思议界不可得，法界乃至不思议界真如亦不可得。何以故？此中法界乃至不思议界尚不可得，况有法界乃至不思议界真如可得？

“世尊，此中四念住不可得，四念住真如亦不可得。何以故？此中四念住尚不可得，况有四念住真如可得？此中四正断、四神足、五根、五力、七等觉支、八圣道支不可得，四正断乃至八圣道支真如亦不可得。何以故？此中四正断乃至八圣道支尚不可得，况有四正断乃至八圣道支真如可得？

“世尊，此中苦圣谛不可得，苦圣谛真如亦不可得。何以故？此中苦圣谛尚不可得，况有苦圣谛真如可得？此中集、灭、道圣谛不可得，集、灭、道圣谛真如亦不可得。何以故？此中集、灭、道圣谛尚不可得，况有集、灭、道圣谛真如可得？

“世尊，此中四静虑不可得，四静虑真如亦不可得。何以故？此中四静虑尚不可得，况有四静虑真如可得？此中四无量、四无色定不可得，四无量、四无色定真如亦不可得。何以故？此中四无量、四无色定尚不可得，况有四无量、四无色定真如可得？

“世尊，此中八解脱不可得，八解脱真如亦不可得。何以故？此中八解脱尚不可得，况有八解脱真如可得？此中八胜处，九次第定、十遍处不可得，八胜处、九次第定、十遍处真如亦不可得。何以故？此中八胜处、九次第定、十遍处尚不可得，况有八胜处、九次第定、十遍处真如可得？

“世尊，此中空解脱门不可得，空解脱门真如亦不可得。何以故？此中空解脱门尚不可得，况有空解脱门真如可得？此中无相、无愿解脱门不可得，无相、无愿解脱门真如亦不可得。何以故？此中无相、无愿解脱门尚不可得，况有无相、无愿解脱门真如可得？

“世尊，此中五眼不可得，五眼真如亦不可得。何以故？此中五眼尚不可得，况有五眼真如可得？此中六神通不可得，六神通真如亦不可得。何以故？此中六神通尚不可得，况有六神通真如可得？

“世尊，此中三摩地门不可得，三摩地门真如亦不可得。何以故？此中三摩地门尚不可得，况有三摩地门真如可得？此中陀罗尼门不可得，陀罗尼门真如亦不可得。何以故？此中陀罗尼门尚不可得，况有陀罗尼门真如可得？

“世尊，此中佛十力不可得，佛十力真如亦不可得。何以故？此中佛十力尚不可得，况有佛十力真如可得？此中四无所畏、四无碍解、大慈、大悲、大喜、大舍、十八佛不共法不可得，四无所畏乃至十八佛不共法真如亦不可得。何以故？此中四无所畏乃至十八佛不共法尚不可得，况有四无所畏乃至十八佛不共法真如可得？

“世尊，此中预流果不可得，预流果真如亦不可得。何以故？此中预流果尚不可得，况有预流果真如可得？此中一来、不还、阿罗汉果不可得，一来、不还、阿罗汉果真如亦不可得。何以故？此中一来、不还、阿罗汉果尚不可得，况有一来、不还、阿罗汉果真如可得？

“世尊，此中独觉菩提不可得，独觉菩提真如亦不可得。何以故？此中独觉菩提尚不可得，况有独觉菩提真如可得？

“世尊，此中一切智不可得，一切智真如亦不可得。何以故？此中一切智尚不可得，况有一切智真如可得？此中道相智、一切相智不可得，道相智、一切相智真如亦不可得。何以故？此中道相智、一切相智尚不可得，况有道相智、一切相智真如可得？”

佛言：“舍利子，如是，如是，如汝所说，诸法真如、法界、法性、不虚妄性、不变异性、平等性、离生性、法定、法住、实际、虚空界、不思议界，皆最甚深。

“舍利子，此中色不可得，色真如亦不可得。何以故？此中色尚不可得，况有色真如可得？此中受、想、行、识不可得，受、想、行、识真如亦不可得。何以故？此中受、想、行、识尚不可得，况有受、想、行、识真如可得？

“舍利子，此中眼处不可得，眼处真如亦不可得。何以故？此中眼处尚不可得，况有眼处真如可得？此中耳、鼻、舌、身、意处不可得，耳、鼻、舌、身、意处真如亦不可得。何以故？此中耳、鼻、舌、身、意处尚不可得，况有耳、鼻、舌、身、意处真如可得？

“舍利子，此中色处不可得，色处真如亦不可得。何以故？此中色处尚不可得，况有色处真如可得？此中声、香、味、触、法处不可得，声、香、味、触、法处真如亦不可得。何以故？此中声、香、味、触、法处尚不可得，况有声、香、味、触、法处真如可得？

“舍利子，此中眼界不可得，眼界真如亦不可得。何以故？此中眼界尚不可得，况有眼界真如可得？此中耳、鼻、舌、身、意界不可得，耳、鼻、舌、身、意界真如亦不可得。何以故？此中耳、鼻、舌、身、意界尚不可得，况有耳、鼻、舌、身、意界真如可得？

“舍利子，此中色界不可得，色界真如亦不可得。何以故？此中色界尚不可得，况有色界真如可得？此中声、香、味、触、法界不可得，声、香、味、触、法界真如亦不可得。何以故？此中声、香、味、触、法界尚不可得，况有声、香、味、触、法界真如可得？

“舍利子，此中眼识界不可得，眼识界真如亦不可得。何以故？此中眼识界尚不可得，况有眼识界真如可得？此中耳、鼻、舌、身、意识界不可得，耳、鼻、舌、身、意识界真如亦不可得。何以故？此中耳、鼻、舌、身、意识界尚不可得，况有耳、鼻、舌、身、意识界真如可得？

“舍利子，此中眼触不可得，眼触真如亦不可得。何以故？此中眼触尚不可得，况有眼触真如可得？此中耳、鼻、舌、身、意触不可得，耳、鼻、舌、身、意触真如亦不可得。何以故？此中耳、鼻、舌、身、意触尚不可得，况有耳、鼻、舌、身、意触真如可得？

“舍利子，此中眼触为缘所生诸受不可得，眼触为缘所生诸受真如亦不可得。何以故？此中眼触为缘所生诸受尚不可得，况有眼触为缘所生诸受真如可得？此中耳、鼻、舌、身、意触为缘所生诸受不可得，耳、鼻、舌、身、意触为缘所生诸受真如亦不可得。何以故？此中耳、鼻、舌、身、意触为缘所生诸受尚不可得，况有耳、鼻、舌、身、意触为缘所生诸受真如可得？

“舍利子，此中地界不可得，地界真如亦不可得。何以故？此中地界尚不可得，况有地界真如可得？此中水、火、风、空、识界不可得，水、火、风、空、识界真如亦不可得。何以故？此中水、火、风、空、识界尚不可得，况有水、火、风、空、识界真如可得？

“舍利子，此中无明不可得，无明真如亦不可得。何以故？此中无明尚不可得，况有无明真如可得？此中行、识、名色、六处、触、受、爱、取、有、生、老死不可得，行乃至老死真如亦不可得。何以故？此中行乃至老死尚不可得，况有行乃至老死真如可得？

“舍利子，此中布施波罗蜜多不可得，布施波罗蜜多真如亦不可得。何以故？此中布施波罗蜜多尚不可得，况有布施波罗蜜多真如可得？此中净戒、安忍、精进、静虑、般若波罗蜜多不可得，净戒乃至般若波罗蜜多真如亦不可得。何以故？此中净戒乃至般若波罗蜜多尚不可得，况有净戒乃至般若波罗蜜多真如可得？

“舍利子，此中内空不可得，内空真如亦不可得。何以故？此中内空尚不可得，况有内空真如可得？此中外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不可得，外空乃至无性自性空真如亦不可得。何以故？此中外空乃至无性自性空尚不可得，况有外空乃至无性自性空真如可得？

“舍利子，此中真如不可得，真如真如亦不可得。何以故？此中真如尚不可得，况有真如真如可得？此中法界、法性、不虚妄性、不变异性、平等性、离生性、法定、法住、实际、虚空界、不思议界不可得，法界乃至不思议界真如亦不可得。何以故？此中法界乃至不思议界尚不可得，况有法界乃至不思议界真如可得？

“舍利子，此中四念住不可得，四念住真如亦不可得。何以故？此中四念住尚不可得，况有四念住真如可得？此中四正断、四神足、五根、五力、七等觉支、八圣道支不可得，四正断乃至八圣道支真如亦不可得。何以故？此中四正断乃至八圣道支尚不可得，况有四正断乃至八圣道支真如可得？

“舍利子，此中苦圣谛不可得，苦圣谛真如亦不可得。何以故？此中苦圣谛尚不可得，况有苦圣谛真如可得？此中集、灭、道圣谛不可得，集、灭、道圣谛真如亦不可得。何以故？此中集、灭、道圣谛尚不可得，况有集、灭、道圣谛真如可得？

“舍利子，此中四静虑不可得，四静虑真如亦不可得。何以故？此中四静虑尚不可得，况有四静虑真如可得？此中四无量、四无色定不可得，四无量、四无色定真如亦不可得。何以故？此中四无量、四无色定尚不可得，况有四无量、四无色定真如可得？

“舍利子，此中八解脱不可得，八解脱真如亦不可得。何以故？此中八解脱尚不可得，况有八解脱真如可得？此中八胜处、九次第定、十遍处不可得，八胜处、九次第定、十遍处真如亦不可得。何以故？此中八胜处、九次第定、十遍处尚不可得，况有八胜处、九次第定、十遍处真如可得。

“舍利子，此中空解脱门不可得，空解脱门真如亦不可得。何以故？此中空解脱门尚不可得，况有空解脱门真如可得？此中无相、无愿解脱门不可得，无相、无愿解脱门真如亦不可得。何以故？此中无相、无愿解脱门尚不可得，况有无相、无愿解脱门真如可得？

“舍利子，此中五眼不可得，五眼真如亦不可得。何以故？此中五眼尚不可得，况有五眼真如可得？此中六神通不可得，六神通真如亦不可得。何以故？此中六神通尚不可得，况有六神通真如可得？

“舍利子，此中三摩地门不可得，三摩地门真如亦不可得。何以故？此中三摩地门尚不可得，况有三摩地门真如可得？此中陀罗尼门不可得，陀罗尼门真如亦不可得。何以故？此中陀罗尼门尚不可得，况有陀罗尼门真如可得？

“舍利子，此中佛十力不可得，佛十力真如亦不可得。何以故？此中佛十力尚不可得，况有佛十力真如可得？此中四无所畏、四无碍解、大慈、大悲、大喜、大舍、十八佛不共法不可得，四无所畏乃至十八佛不共法真如亦不可得。何以故？此中四无所畏乃至十八佛不共法尚不可得，况有四无所畏乃至十八佛不共法真如可得？

“舍利子，此中预流果不可得，预流果真如亦不可得。何以故？此中预流果尚不可得，况有预流果真如可得？此中一来、不还、阿罗汉果不可得，一来、不还、阿罗汉果真如亦不可得。何以故？此中一来、不还、阿罗汉果尚不可得，况有一来、不还、阿罗汉果真如可得？

“舍利子，此中独觉菩提不可得，独觉菩提真如亦不可得。何以故？此中独觉菩提尚不可得，况有独觉菩提真如可得？

“舍利子，此中一切智不可得，一切智真如亦不可得。何以故？此中一切智尚不可得，况有一切智真如可得？此中道相智、一切相智不可得，道相智、一切相智真如亦不可得。何以故？此中道相智、一切相智尚不可得，况有道相智、一切相智真如可得？”

说此真如相时，众中万三千苾刍诸漏永尽，心得解脱，成阿罗汉。五百苾刍尼远尘离垢，于诸法中生净法眼。五千菩萨摩诃萨得无生法忍。六万菩萨诸漏永尽，心得解脱，成阿罗汉。

尔时，佛告舍利子言：“此六万菩萨，已于过去亲近供养五百诸佛，一一佛所发弘誓愿，正信出家。虽修布施、净戒、安忍、精进、静虑，而不摄受般若波罗蜜多，亦不摄受方便善巧力故，起别异想，行别异行，修布施时作如是念：‘此是布施，此是财物，此是受者，我能行施。’修净戒时作如是念：‘此是净戒，此是罪业，此所护境，我能持戒。’修安忍时作如是念：‘此是安忍，此是忍障，此所忍境，我能安忍。’修精进时作如是念：‘此是精进，此是懈怠，此是所为，我能精进。’修静虑时作如是念：‘此是静虑，此是散动，此是所为，我能修定。’彼离般若波罗蜜多，及离方便善巧力故，依别异想而行布施、净戒、安忍、精进、静虑别异之行；由别异想、别异行故，不得入菩萨正性离生位；由不得入菩萨正性离生位故，得预流果渐次乃至阿罗汉果。舍利子，此诸菩萨虽有菩萨道空、无相、无愿解脱门，而远离般若波罗蜜多及方便善巧力故，于实际作证取声闻果。”

## 大般若波罗蜜多经卷第三百二十三

### 初分真如品第四十七之六

尔时，舍利子白佛言：“世尊，何因缘故，有诸菩萨修空、无相、无愿解脱门，不摄受般若波罗蜜多，无方便善巧力，便证实际取声闻果或独觉菩提？有诸菩萨修空、无相、无愿解脱门，摄受般若波罗蜜多，有方便善巧力，不证实际而趣无上正等菩提？”

佛言：“舍利子，若诸菩萨远离一切智智心，修空、无相、无愿解脱门，是诸菩萨不摄受般若波罗蜜多，无方便善巧力故，便证实际取声闻果或独觉菩提。若诸菩萨不离一切智智心，修空、无相、无愿解脱门，是诸菩萨摄受般若波罗蜜多，有方便善巧力故，能入菩萨正性离生位，得阿耨多罗三藐三菩提。

“舍利子，譬如有鸟，其身长大百踰缮那，或复一百乃至五百踰缮那量，而无有翅。是鸟从于三十三天投身而下，趣赡部洲，于其中道便作是念：‘我欲还上三十三天。’舍利子，于汝意云何？是鸟能还三十三天不？”

舍利子言：“不也，世尊。”

佛言：“舍利子，是鸟中道或作是愿：‘至赡部洲，当令我身无损无恼。’舍利子，于汝意云何？是鸟所愿可得遂不？”

舍利子言：“不也，世尊。是鸟至此赡部洲时，其身决定有损有恼，或致命终，或近死苦。何以故？世尊，是鸟身大，从远而堕，无有翅故。”

佛言：“舍利子，如是，如是，如汝所说。舍利子，有诸菩萨亦复如是，虽经殑伽沙数大劫勤修布施、净戒、安忍、精进、静虑，亦修空、无相、无愿解脱门，作广大事，发广大心，欲证无量无所摄受微妙无上正等菩提，而无般若波罗蜜多，远离方便善巧力故，便堕声闻或独觉地。何以故？舍利子，是诸菩萨远离一切智智心，虽经多劫勤修布施、净戒、安忍、精进、静虑，亦修空、无相、无愿解脱门，而无般若波罗蜜多，亦无方便善巧力故，遂堕声闻或独觉地。

“舍利子，是诸菩萨虽念过去、未来、现在一切如来、应、正等觉戒蕴、定蕴、慧蕴、解脱蕴、解脱知见蕴，恭敬供养，随顺修行，而于其中执取相故，不能正解是诸如来、应、正等觉戒蕴、定蕴、慧蕴、解脱蕴、解脱知见蕴真实功德。舍利子，是诸菩萨不能正解佛功德故，虽闻菩萨道空、无相、无愿解脱门声，而依此声执取其相，执取相已回向无上正等菩提。此诸菩萨如是回向，不得无上正等菩提，住于声闻或独觉地。何以故？舍利子，是诸菩萨远离般若波罗蜜多，及无方便善巧力故，虽以种种所修善根回向无上正等菩提，而住声闻或独觉地。

“舍利子，有诸菩萨从初发心，常不远离一切智智心，勤修布施、净戒、安忍、精进、静虑，不离般若波罗蜜多方便善巧。虽念过去、未来、现在一切如来、应、正等觉戒蕴、定蕴、慧蕴、解脱蕴、解脱知见蕴而不取相，虽修一切空、无相、无愿解脱门亦不取相，虽念自他种种功德善根，与诸有情同共回向无上正等菩提亦不取相。舍利子，当知是菩萨摩诃萨不住声闻及独觉地，直趣无上正等菩提。何以故？舍利子，是菩萨摩诃萨从初发心乃至究竟，常能不远离一切智智心。虽修布施而不取相，虽修净戒、安忍、精进、静虑、般若亦不取相，虽念过去、未来、现在一切如来、应、正等觉所有戒蕴、定蕴、慧蕴、解脱蕴、解脱知见蕴亦不取相，虽修一切菩萨道空、无相、无愿解脱门亦不取相。

“舍利子，是菩萨摩诃萨有方便善巧故，以离相心修行布施波罗蜜多，以离相心修行净戒、安忍、精进、静虑、般若波罗蜜多。

“舍利子，是菩萨摩诃萨有方便善巧故，以离相心安住内空，以离相心安住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空。

“舍利子，是菩萨摩诃萨有方便善巧故，以离相心安住真如，以离相心安住法界、法性、不虚妄性、不变异性、平等性、离生性、法定、法住、实际、虚空界、不思议界。

“舍利子，是菩萨摩诃萨有方便善巧故，以离相心修行四念住，以离相心修行四正断、四神足、五根、五力、七等觉支、八圣道支。

“舍利子，是菩萨摩诃萨有方便善巧故，以离相心安住苦圣谛，以离相心安住集、灭、道圣谛。

“舍利子，是菩萨摩诃萨有方便善巧故，以离相心修行四静虑，以离相心修行四无量、四无色定。

“舍利子，是菩萨摩诃萨有方便善巧故，以离相心修行八解脱，以离相心修行八胜处、九次第定、十遍处。

“舍利子，是菩萨摩诃萨有方便善巧故，以离相心修行空解脱门，以离相心修行无相、无愿解脱门。

“舍利子，是菩萨摩诃萨有方便善巧故，以离相心修行五眼，以离相心修行六神通。

“舍利子，是菩萨摩诃萨有方便善巧故，以离相心修行三摩地门，以离相心修行陀罗尼门。

“舍利子，是菩萨摩诃萨有方便善巧故，以离相心修行佛十力，以离相心修行四无所畏、四无碍解、大慈、大悲、大喜、大舍、十八佛不共法。

“舍利子，是菩萨摩诃萨有方便善巧故，以离相心修行一切智，以离相心修行道相智、一切相智。”

时，舍利子白佛言：“世尊，如我解佛所说义者，若菩萨摩诃萨从初发心乃至究竟，摄受般若波罗蜜多，不离方便善巧力者，是菩萨摩诃萨必近无上正等菩提。何以故？

“世尊，是菩萨摩诃萨从初发心乃至究竟，都不见有少法可得，谓若能证、若所证、若证处、若证时、若由此证，都不可得；若色，若受、想、行、识，都不可得；若眼处，若耳、鼻、舌、身、意处，都不可得；若色处，若声、香、味、触、法处，都不可得；若眼界，若耳、鼻、舌、身、意界，都不可得，若色界，若声、香、味、触、法界，都不可得；若眼识界，若耳、鼻、舌、身、意识界，都不可得；若眼触，若耳、鼻、舌、身、意触，都不可得；若眼触为缘所生诸受，若耳、鼻、舌、身、意触为缘所生诸受，都不可得；若地界，若水、火、风、空、识界，都不可得；若无明，若行、识、名色、六处、触、受、爱、取、有、生、老死，都不可得；若布施波罗蜜多，若净戒、安忍、精进、静虑、般若波罗蜜多，都不可得；若内空，若外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空，都不可得；若真如，若法界、法性、不虚妄性、不变异性、平等性、离生性、法定、法住、实际、虚空界、不思议界，都不可得；若四念住，若四正断、四神足、五根、五力、七等觉支、八圣道支，都不可得；若苦圣谛，若集、灭、道圣谛，都不可得；若四静虑，若四无量、四无色定，都不可得；若八解脱，若八胜处、九次第定、十遍处，都不可得；若空解脱门，若无相、无愿解脱门，都不可得；若五眼，若六神通，都不可得；若三摩地门，若陀罗尼门，都不可得；若佛十力，若四无所畏、四无碍解、大慈、大悲、大喜、大舍、十八佛不共法，都不可得；若预流果，若一来、不还、阿罗汉果，都不可得；若独觉菩提，都不可得；若一切智，若道相智、一切相智，都不可得。

“世尊，有菩萨乘诸善男子、善女人等，远离般若波罗蜜多方便善巧，而求无上正等菩提，当知彼于所求无上正等菩提或得不得。何以故？世尊，是菩萨乘诸善男子、善女人等，远离般若波罗蜜多方便善巧，于所修行布施、净戒、安忍、精进、静虑、般若波罗蜜多皆取相故，于所安住内空、外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空皆取相故，于所安住真如、法界、法性、不虚妄性、不变异性、平等性、离生性、法定、法住、实际、虚空界、不思议界皆取相故，于所修行四念住、四正断、四神足、五根、五力、七等觉支、八圣道支皆取相故，于所安住苦、集、灭、道圣谛皆取相故，于所修行四静虑、四无量、四无色定皆取相故，于所修行八解脱、八胜处、九次第定、十遍处皆取相故，于所修行空、无相、无愿解脱门皆取相故，于所修行五眼、六神通皆取相故，于所修行三摩地门、陀罗尼门皆取相故，于所修行佛十力、四无所畏、四无碍解、大慈、大悲、大喜、大舍、十八佛不共法皆取相故，于所修行一切智、道相智、一切相智皆取相故。

“世尊，由此因缘，是菩萨乘诸善男子、善女人等，皆于无上正等菩提或得不得。

“世尊，由此因缘，若菩萨摩诃萨欲证无上正等菩提，决定不应远离般若波罗蜜多方便善巧。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修布施波罗蜜多，应修净戒、安忍、精进、静虑、般若波罗蜜多。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应住内空，应住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应住真如，应住法界、法性、不虚妄性、不变异性、平等性、离生性、法定、法住、实际、虚空界、不思议界。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修四念住，应修四正断、四神足、五根、五力、七等觉支、八圣道支。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应住苦圣谛，应住集、灭、道圣谛。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修四静虑，应修四无量、四无色定。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修八解脱，应修八胜处、九次第定、十遍处。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修空解脱门，应修无相、无愿解脱门。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修五眼，应修六神通。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修三摩地门，应修陀罗尼门。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修佛十力，应修四无所畏、四无碍解、大慈、大悲、大喜、大舍、十八佛不共法。

“世尊，是菩萨摩诃萨安住般若波罗蜜多方便善巧，用无所得为方便，以无相俱行心，应修一切智，应修道相智、一切相智。

“世尊，若菩萨摩诃萨安住般若波罗蜜多方便善巧，用无所得为方便，以无相俱行心，安住如是一切佛法，必得无上正等菩提。”

尔时，欲、色界诸天子白佛言：“世尊，诸佛无上正等菩提，极难信解，甚难证得。所以者何？诸菩萨摩诃萨于一切法自相、共相皆应证知，方能获得所求无上正等菩提，而诸菩萨所知法相都无所有皆不可得。”

尔时，佛告诸天子言：“如是，如是，如汝所说，诸佛无上正等菩提，极难信解，甚难可得。天子当知，我亦现觉一切法相，证得无上正等菩提，而都不得胜义法相可说名为此是能证、此是所证、此是证处、此是证时及可说为由此而证。何以故？诸天子，以一切法毕竟净故，有为无为毕竟空故。”

尔时，具寿善现白佛言：“世尊，如佛所说，诸佛无上正等菩提，极难信解，甚难证得。如我思惟佛所说义，诸佛无上正等菩提，极易信解，甚易证得。所以者何？若能信解无法能证、无法所证、无有证处、无有证时，亦无由此而有所证，则能信解诸佛无上正等菩提。若有证知无法能证、无法所证、无有证处、无有证时，亦无由此而有所证，则能证得所求无上正等菩提。何以故？世尊，以一切法皆毕竟空，毕竟空中都无有法可名能证、可名所证、可名证处、可名证时、可名由此而有所证。所以者何？诸法皆空，若增若减都无所有皆不可得。

“世尊，诸菩萨摩诃萨所修布施、净戒、安忍、精进、静虑、般若波罗蜜多都无所有皆不可得。

“世尊，诸菩萨摩诃萨所住内空、外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空都无所有皆不可得。

“世尊，诸菩萨摩诃萨所住真如、法界、法性、不虚妄性、不变异性、平等性、离生性、法定、法住、实际、虚空界、不思议界都无所有皆不可得。

“世尊，诸菩萨摩诃萨所修四念住、四正断、四神足、五根、五力、七等觉支、八圣道支都无所有皆不可得。

“世尊，诸菩萨摩诃萨所住苦、集、灭、道圣谛都无所有皆不可得。

“世尊，诸菩萨摩诃萨所修四静虑、四无量、四无色定都无所有皆不可得。

“世尊，诸菩萨摩诃萨所修八解脱、八胜处、九次第定、十遍处都无所有皆不可得。

“世尊，诸菩萨摩诃萨所修空、无相、无愿解脱门都无所有皆不可得。

“世尊，诸菩萨摩诃萨所学五眼、六神通都无所有皆不可得。

“世尊，诸菩萨摩诃萨所学三摩地门、陀罗尼门都无所有皆不可得。

“世尊，诸菩萨摩诃萨所学佛十力、四无所畏、四无碍解、大慈、大悲、大喜、大舍、十八佛不共法都无所有皆不可得。

“世尊，诸菩萨摩诃萨所学一切智、道相智、一切相智都无所有皆不可得。

“世尊，诸菩萨摩诃萨所观诸法，若有色若无色、若有见若无见、若有对若无对、若有漏若无漏、若有为若无为都无所有皆不可得。

“世尊，以是因缘，我思惟佛所说义趣，诸佛无上正等菩提，极易信解，甚易证得。诸菩萨摩诃萨不应于中谓难信解及难证得。所以者何？

“世尊，色色自性空，受、想、行、识受、想、行、识自性空。

“世尊，眼处眼处自性空，耳、鼻、舌、身、意处耳、鼻、舌、身、意处自性空。

“世尊，色处色处自性空，声、香、味、触、法处声、香、味、触、法处自性空。

“世尊，眼界眼界自性空，耳、鼻、舌、身、意界耳、鼻、舌、身、意界自性空。

“世尊，色界色界自性空，声、香、味、触、法界声、香、味、触、法界自性空。

“世尊，眼识界眼识界自性空，耳、鼻、舌、身、意识界耳、鼻、舌、身、意识界自性空。

“世尊，眼触眼触自性空，耳、鼻、舌、身、意触耳、鼻、舌、身、意触自性空。

“世尊，眼触为缘所生诸受眼触为缘所生诸受自性空，耳、鼻、舌、身、意触为缘所生诸受耳、鼻、舌、身、意触为缘所生诸受自性空。

“世尊，地界地界自性空，水、火、风、空、识界水、火、风、空、识界自性空。

“世尊，无明无明自性空，行、识、名色、六处、触、受、爱、取、有、生、老死行乃至老死自性空。

“世尊，布施波罗蜜多布施波罗蜜多自性空，净戒、安忍、精进、静虑、般若波罗蜜多净戒乃至般若波罗蜜多自性空。

“世尊，内空内空自性空，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空外空乃至无性自性空自性空。

“世尊，真如真如自性空，法界、法性、不虚妄性、不变异性、平等性、离生性、法定、法住、实际、虚空界、不思议界法界乃至不思议界自性空。

“世尊，四念住四念住自性空，四正断、四神足、五根、五力、七等觉支、八圣道支四正断乃至八圣道支自性空。

“世尊，苦圣谛苦圣谛自性空，集、灭、道圣谛集、灭、道圣谛自性空。

“世尊，四静虑四静虑自性空，四无量、四无色定四无量、四无色定自性空。

“世尊，八解脱八解脱自性空，八胜处、九次第定、十遍处八胜处、九次第定、十遍处自性空。

“世尊，空解脱门空解脱门自性空，无相、无愿解脱门无相、无愿解脱门自性空。

“世尊，五眼五眼自性空，六神通六神通自性空。

“世尊，三摩地门三摩地门自性空，陀罗尼门陀罗尼门自性空。

“世尊，佛十力佛十力自性空，四无所畏、四无碍解、大慈、大悲、大喜、大舍、十八佛不共法四无所畏乃至十八佛不共法自性空。

“世尊，预流果预流果自性空，一来、不还、阿罗汉果一来、不还、阿罗汉果自性空。

“世尊，独觉菩提独觉菩提自性空。

“世尊，一切智一切智自性空，道相智、一切相智道相智、一切相智自性空。

“世尊，若菩萨摩诃萨于如是自性空，深生信解，无倒证知，便得无上正等菩提。由此缘故，我说无上正等菩提，非难信解，非难证得。”

时，舍利子谓善现言：“具寿善现，由是因缘，诸佛无上正等菩提，极难信解，甚难证得。所以者何？诸菩萨摩诃萨观一切法都无自性皆如虚空。譬如虚空不作是念：‘我当信解速证无上正等菩提。’诸菩萨摩诃萨亦应如是不作是念：‘我当信解速证无上正等菩提。’何以故？善现，诸法皆空与虚空等，诸菩萨摩诃萨要信解一切法与虚空等及能证知，乃得无上正等菩提。善现，若菩萨摩诃萨信解一切法皆与虚空等，便于无上正等菩提易生信解、易证得者，则不应有殑伽沙等菩萨摩诃萨，擐大功德铠发趣无上正等菩提，于其中间而有退屈。故知无上正等菩提，极难信解，甚难证得。”

尔时，具寿善现白尊者舍利子言：“舍利子，于意云何？色于无上正等菩提有退屈不？”

舍利子言：“不也，善现。”

“舍利子，于意云何？受、想、行、识于无上正等菩提有退屈不？”

舍利子言：“不也，善现。”

“舍利子，于意云何？离色有法于无上正等菩提有退屈不？”

舍利子言：“不也，善现。”

“舍利子，于意云何？离受、想、行、识有法于无上正等菩提有退屈不？”

舍利子言：“不也，善现。”

“舍利子，于意云何？色真如于无上正等菩提有退屈不？”

舍利子言：“不也，善现。”

“舍利子，于意云何？受、想、行、识真如于无上正等菩提有退屈不？”

舍利子言：“不也，善现。”

“舍利子，于意云何？离色真如有法于无上正等菩提有退屈不？”

舍利子言：“不也，善现。”

“舍利子，于意云何？离受、想、行、识真如有法于无上正等菩提有退屈不？”

舍利子言：“不也，善现。”

“舍利子，于意云何？眼处于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意处于无上正等菩提有退屈不？”

舍利子言：“不也，善现。”

“舍利子，于意云何？离眼处有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意处有法于无上正等菩提有退屈不？”

舍利子言：“不也，善现。”

“舍利子，于意云何？眼处真如于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意处真如于无上正等菩提有退屈不？”

舍利子言：“不也，善现。”

“舍利子，于意云何？离眼处真如有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意处真如有法于无上正等菩提有退屈不？”

舍利子言：“不也，善现。”

“舍利子，于意云何？色处于无上正等菩提有退屈不？”

舍利子言：“不也，善现。”

“舍利子，于意云何？声、香、味、触、法处于无上正等菩提有退屈不？”

舍利子言：“不也，善现。”

“舍利子，于意云何？离色处有法于无上正等菩提有退屈不？”

舍利子言：“不也，善现。”

“舍利子，于意云何？离声、香、味、触、法处有法于无上正等菩提有退屈不？”

舍利子言：“不也，善现。”

“舍利子，于意云何？色处真如于无上正等菩提有退屈不？”

舍利子言：“不也，善现。”

“舍利子，于意云何？声、香、味、触、法处真如于无上正等菩提有退屈不？”

舍利子言：“不也，善现。”

“舍利子，于意云何？离色处真如有法于无上正等菩提有退屈不？”

舍利子言：“不也，善现。”

“舍利子，于意云何？离声、香、味、触、法处真如有法于无上正等菩提有退屈不？”

舍利子言：“不也，善现。”

“舍利子，于意云何？眼界于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意界于无上正等菩提有退屈不？”

舍利子言：“不也，善现。”

“舍利子，于意云何？离眼界有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意界有法于无上正等菩提有退屈不？”

舍利子言：“不也，善现。”

“舍利子，于意云何？眼界真如于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意界真如于无上正等菩提有退屈不？”

舍利子言：“不也，善现。”

“舍利子，于意云何？离眼界真如有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意界真如有法于无上正等菩提有退屈不？”

舍利子言：“不也，善现。”

“舍利子，于意云何？色界于无上正等菩提有退屈不？”

舍利子言：“不也，善现。”

“舍利子，于意云何？声、香、味、触、法界于无上正等菩提有退屈不？”

舍利子言：“不也，善现。”

“舍利子，于意云何？离色界有法于无上正等菩提有退屈不？”

舍利子言：“不也，善现。”

“舍利子，于意云何？离声、香、味、触、法界有法于无上正等菩提有退屈不？”

舍利子言：“不也，善现。”

“舍利子，于意云何？色界真如于无上正等菩提有退屈不？”

舍利子言：“不也，善现。”

“舍利子，于意云何？声、香、味、触、法界真如于无上正等菩提有退屈不？”

舍利子言：“不也，善现。”

“舍利子，于意云何？离色界真如有法于无上正等菩提有退屈不？”

舍利子言：“不也，善现。”

“舍利子，于意云何？离声、香、味、触、法界真如有法于无上正等菩提有退屈不？”

舍利子言：“不也，善现。”

“舍利子，于意云何？眼识界于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意识界于无上正等菩提有退屈不？”

舍利子言：“不也，善现。”

“舍利子，于意云何？离眼识界有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意识界有法于无上正等菩提有退屈不？”

舍利子言：“不也，善现。”

“舍利子，于意云何？眼识界真如于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意识界真如于无上正等菩提有退屈不？”

舍利子言：“不也，善现。”

“舍利子，于意云何？离眼识界真如有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意识界真如有法于无上正等菩提有退屈不？”

舍利子言：“不也，善现。”

“舍利子，于意云何？眼触于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意触于无上正等菩提有退屈不？”

舍利子言：“不也，善现。”

“舍利子，于意云何？离眼触有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意触有法于无上正等菩提有退屈不？”

舍利子言：“不也，善现。”

“舍利子，于意云何？眼触真如于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意触真如于无上正等菩提有退屈不？”

舍利子言：“不也，善现。”

“舍利子，于意云何？离眼触真如有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意触真如有法于无上正等菩提有退屈不？”

舍利子言：“不也，善现。”

“舍利子，于意云何？眼触为缘所生诸受于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意触为缘所生诸受于无上正等菩提有退屈不？”

舍利子言：“不也，善现。”

“舍利子，于意云何？离眼触为缘所生诸受有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意触为缘所生诸受有法于无上正等菩提有退屈不？”

舍利子言：“不也，善现。”

“舍利子，于意云何？眼触为缘所生诸受真如于无上正等菩提有退屈不？”

舍利子言：“不也，善现。”

“舍利子，于意云何？耳、鼻、舌、身、意触为缘所生诸受真如于无上正等菩提有退屈不？”

舍利子言：“不也，善现。”

“舍利子，于意云何？离眼触为缘所生诸受真如有法于无上正等菩提有退屈不？”

舍利子言：“不也，善现。”

“舍利子，于意云何？离耳、鼻、舌、身、意触为缘所生诸受真如有法于无上正等菩提有退屈不？”

舍利子言：“不也，善现。”

“舍利子，于意云何？地界于无上正等菩提有退屈不？”

舍利子言：“不也，善现。”

“舍利子，于意云何？水、火、风、空、识界于无上正等菩提有退屈不？”

舍利子言：“不也，善现。”

“舍利子，于意云何？离地界有法于无上正等菩提有退屈不？”

舍利子言：“不也，善现。”

“舍利子，于意云何？离水、火、风、空、识界有法于无上正等菩提有退屈不？”

舍利子言：“不也，善现。”

“舍利子，于意云何？地界真如于无上正等菩提有退屈不？”

舍利子言：“不也，善现。”

“舍利子，于意云何？水、火、风、空、识界真如于无上正等菩提有退屈不？”

舍利子言：“不也，善现。”

“舍利子，于意云何？离地界真如有法于无上正等菩提有退屈不？”

舍利子言：“不也，善现。”

“舍利子，于意云何？离水、火、风、空、识界真如有法于无上正等菩提有退屈不？”

舍利子言：“不也，善现。”

“舍利子，于意云何？无明于无上正等菩提有退屈不？”

舍利子言：“不也，善现。”

“舍利子，于意云何？行、识、名色、六处、触、受、爱、取、有、生、老死于无上正等菩提有退屈不？”

舍利子言：“不也，善现。”

“舍利子，于意云何？离无明有法于无上正等菩提有退屈不？”

舍利子言：“不也，善现。”

“舍利子，于意云何？离行乃至老死有法于无上正等菩提有退屈不？”

舍利子言：“不也，善现。”

“舍利子，于意云何？无明真如于无上正等菩提有退屈不？”

舍利子言：“不也，善现。”

“舍利子，于意云何？行乃至老死真如于无上正等菩提有退屈不？”

舍利子言：“不也，善现。”

“舍利子，于意云何？离无明真如有法于无上正等菩提有退屈不？”

舍利子言：“不也，善现。”

“舍利子，于意云何？离行乃至老死真如有法于无上正等菩提有退屈不？”

舍利子言：“不也，善现。”

## 大般若波罗蜜多经卷第三百二十四

### 初分真如品第四十七之七

“舍利子，于意云何？布施波罗蜜多于无上正等菩提有退屈不？”

舍利子言：“不也，善现。”

“舍利子，于意云何？净戒、安忍、精进、静虑、般若波罗蜜多于无上正等菩提有退屈不？”

舍利子言：“不也，善现。”

“舍利子，于意云何？离布施波罗蜜多有法于无上正等菩提有退屈不？”

舍利子言：“不也，善现。”

“舍利子，于意云何？离净戒乃至般若波罗蜜多有法于无上正等菩提有退屈不？”

舍利子言：“不也，善现。”

“舍利子，于意云何？布施波罗蜜多真如于无上正等菩提有退屈不？”

舍利子言：“不也，善现。”

“舍利子，于意云何？净戒乃至般若波罗蜜多真如于无上正等菩提有退屈不？”

舍利子言：“不也，善现。”

“舍利子，于意云何？离布施波罗蜜多真如有法于无上正等菩提有退屈不？”

舍利子言：“不也，善现。”

“舍利子，于意云何？离净戒乃至般若波罗蜜多真如有法于无上正等菩提有退屈不？”

舍利子言：“不也，善现。”

“舍利子，于意云何？内空于无上正等菩提有退屈不？”

舍利子言：“不也，善现。”

“舍利子，于意云何？外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空于无上正等菩提有退屈不？”

舍利子言：“不也，善现。”

“舍利子，于意云何？离内空有法于无上正等菩提有退屈不？”

舍利子言：“不也，善现。”

“舍利子，于意云何？离外空乃至无性自性空有法于无上正等菩提有退屈不？”

舍利子言：“不也，善现。”

“舍利子，于意云何？内空真如于无上正等菩提有退屈不？”

舍利子言：“不也，善现。”

“舍利子，于意云何？外空乃至无性自性空真如于无上正等菩提有退屈不？”

舍利子言：“不也，善现。”

“舍利子，于意云何？离内空真如有法于无上正等菩提有退屈不？”

舍利子言：“不也，善现。”

“舍利子，于意云何？离外空乃至无性自性空真如有法于无上正等菩提有退屈不？”

舍利子言：“不也，善现。”

“舍利子，于意云何？真如于无上正等菩提有退屈不？”

舍利子言：“不也，善现。”

“舍利子，于意云何？法界、法性、不虚妄性、不变异性、平等性、离生性、法定、法住、实际、虚空界、不思议界于无上正等菩提有退屈不？”

舍利子言：“不也，善现。”

“舍利子，于意云何？离真如有法于无上正等菩提有退屈不？”

舍利子言：“不也，善现。”

“舍利子，于意云何？离法界乃至不思议界有法于无上正等菩提有退屈不？”

舍利子言：“不也，善现。”

“舍利子，于意云何？真如真如于无上正等菩提有退屈不？”

舍利子言：“不也，善现。”

“舍利子，于意云何？法界乃至不思议界真如于无上正等菩提有退屈不？”

舍利子言：“不也，善现。”

“舍利子，于意云何？离真如真如有法于无上正等菩提有退屈不？”

舍利子言：“不也，善现。”

“舍利子，于意云何？离法界乃至不思议界真如有法于无上正等菩提有退屈不？”

舍利子言：“不也，善现。”

“舍利子，于意云何？四念住于无上正等菩提有退屈不？”

舍利子言：“不也，善现。”

“舍利子，于意云何？四正断、四神足、五根、五力、七等觉支、八圣道支于无上正等菩提有退屈不？”

舍利子言：“不也，善现。”

“舍利子，于意云何？离四念住有法于无上正等菩提有退屈不？”

舍利子言：“不也，善现。”

“舍利子，于意云何？离四正断乃至八圣道支有法于无上正等菩提有退屈不？”

舍利子言：“不也，善现。”

“舍利子，于意云何？四念住真如于无上正等菩提有退屈不？”

舍利子言：“不也，善现。”

“舍利子，于意云何？四正断乃至八圣道支真如于无上正等菩提有退屈不？”

舍利子言：“不也，善现。”

“舍利子，于意云何？离四念住真如有法于无上正等菩提有退屈不？”

舍利子言：“不也，善现。”

“舍利子，于意云何？离四正断乃至八圣道支真如有法于无上正等菩提有退屈不？”

舍利子言：“不也，善现。”

“舍利子，于意云何？苦圣谛于无上正等菩提有退屈不？”

舍利子言：“不也，善现。”

“舍利子，于意云何？集、灭、道圣谛于无上正等菩提有退屈不？”

舍利子言：“不也，善现。”

“舍利子，于意云何？离苦圣谛有法于无上正等菩提有退屈不？”

舍利子言：“不也，善现。”

“舍利子，于意云何？离集、灭、道圣谛有法于无上正等菩提有退屈不？”

舍利子言：“不也，善现。”

“舍利子，于意云何？苦圣谛真如于无上正等菩提有退屈不？”

舍利子言：“不也，善现。”

“舍利子，于意云何？集、灭、道圣谛真如于无上正等菩提有退屈不？”

舍利子言：“不也，善现。”

“舍利子，于意云何？离苦圣谛真如有法于无上正等菩提有退屈不？”

舍利子言：“不也，善现。”

“舍利子，于意云何？离集、灭、道圣谛真如有法于无上正等菩提有退屈不？”

舍利子言：“不也，善现。”

“舍利子，于意云何？四静虑于无上正等菩提有退屈不？”

舍利子言：“不也，善现。”

“舍利子，于意云何？四无量、四无色定于无上正等菩提有退屈不？”

舍利子言：“不也，善现。”

“舍利子，于意云何？离四静虑有法于无上正等菩提有退屈不？”

舍利子言：“不也，善现。”

“舍利子，于意云何？离四无量、四无色定有法于无上正等菩提有退屈不？”

舍利子言：“不也，善现。”

“舍利子，于意云何？四静虑真如于无上正等菩提有退屈不？”

舍利子言：“不也，善现。”

“舍利子，于意云何？四无量、四无色定真如于无上正等菩提有退屈不？”

舍利子言：“不也，善现。”

“舍利子，于意云何？离四静虑真如有法于无上正等菩提有退屈不？”

舍利子言：“不也，善现。”

“舍利子，于意云何？离四无量、四无色定真如有法于无上正等菩提有退屈不？”

舍利子言：“不也，善现。”

“舍利子，于意云何？八解脱于无上正等菩提有退屈不？”

舍利子言：“不也，善现。”

“舍利子，于意云何？八胜处、九次第定、十遍处于无上正等菩提有退屈不？”

舍利子言：“不也，善现。”

“舍利子，于意云何？离八解脱有法于无上正等菩提有退屈不？”

舍利子言：“不也，善现。”

“舍利子，于意云何？离八胜处、九次第定、十遍处有法于无上正等菩提有退屈不？”

舍利子言：“不也，善现。”

“舍利子，于意云何？八解脱真如于无上正等菩提有退屈不？”

舍利子言：“不也，善现。”

“舍利子，于意云何？八胜处、九次第定、十遍处真如于无上正等菩提有退屈不？”

舍利子言：“不也，善现。”

“舍利子，于意云何？离八解脱真如有法于无上正等菩提有退屈不？”

舍利子言：“不也，善现。”

“舍利子，于意云何？离八胜处、九次第定、十遍处真如有法于无上正等菩提有退屈不？”

舍利子言：“不也，善现。”

“舍利子，于意云何？空解脱门于无上正等菩提有退屈不？”

舍利子言：“不也，善现。”

“舍利子，于意云何？无相、无愿解脱门于无上正等菩提有退屈不？”

舍利子言：“不也，善现。”

“舍利子，于意云何？离空解脱门有法于无上正等菩提有退屈不？”

舍利子言：“不也，善现。”

“舍利子，于意云何？离无相、无愿解脱门有法于无上正等菩提有退屈不？”

舍利子言：“不也，善现。”

“舍利子，于意云何？空解脱门真如于无上正等菩提有退屈不？”

舍利子言：“不也，善现。”

“舍利子，于意云何？无相、无愿解脱门真如于无上正等菩提有退屈不？”

舍利子言：“不也，善现。”

“舍利子，于意云何？离空解脱门真如有法于无上正等菩提有退屈不？”

舍利子言：“不也，善现。”

“舍利子，于意云何？离无相、无愿解脱门真如有法于无上正等菩提有退屈不？”

舍利子言：“不也，善现。”

“舍利子，于意云何？五眼于无上正等菩提有退屈不？”

舍利子言：“不也，善现。”

“舍利子，于意云何？六神通于无上正等菩提有退屈不？”

舍利子言：“不也，善现。”

“舍利子，于意云何？离五眼有法于无上正等菩提有退屈不？”

舍利子言：“不也，善现。”

“舍利子，于意云何？离六神通有法于无上正等菩提有退屈不？”

舍利子言：“不也，善现。”

“舍利子，于意云何？五眼真如于无上正等菩提有退屈不？”

舍利子言：“不也，善现。”

“舍利子，于意云何？六神通真如于无上正等菩提有退屈不？”

舍利子言：“不也，善现。”

“舍利子，于意云何？离五眼真如有法于无上正等菩提有退屈不？”

舍利子言：“不也，善现。”

“舍利子，于意云何？离六神通真如有法于无上正等菩提有退屈不？”

舍利子言：“不也，善现。”

“舍利子，于意云何？三摩地门于无上正等菩提有退屈不？”

舍利子言：“不也，善现。”

“舍利子，于意云何？陀罗尼门于无上正等菩提有退屈不？”

舍利子言：“不也，善现。”

“舍利子，于意云何？离三摩地门有法于无上正等菩提有退屈不？”

舍利子言：“不也，善现。”

“舍利子，于意云何？离陀罗尼门有法于无上正等菩提有退屈不？”

舍利子言：“不也，善现。”

“舍利子，于意云何？三摩地门真如于无上正等菩提有退屈不？”

舍利子言：“不也，善现。”

“舍利子，于意云何？陀罗尼门真如于无上正等菩提有退屈不？”

舍利子言：“不也，善现。”

“舍利子，于意云何？离三摩地门真如有法于无上正等菩提有退屈不？”

舍利子言：“不也，善现。”

“舍利子，于意云何？离陀罗尼门真如有法于无上正等菩提有退屈不？”

舍利子言：“不也，善现。”

“舍利子，于意云何？佛十力于无上正等菩提有退屈不？”

舍利子言：“不也，善现。”

“舍利子，于意云何？四无所畏、四无碍解、大慈、大悲、大喜、大舍、十八佛不共法于无上正等菩提有退屈不？”

舍利子言：“不也，善现。”

“舍利子，于意云何？离佛十力有法于无上正等菩提有退屈不？”

舍利子言：“不也，善现。”

“舍利子，于意云何？离四无所畏乃至十八佛不共法有法于无上正等菩提有退屈不？”

舍利子言：“不也，善现。”

“舍利子，于意云何？佛十力真如于无上正等菩提有退屈不？”

舍利子言：“不也，善现。”

“舍利子，于意云何？四无所畏乃至十八佛不共法真如于无上正等菩提有退屈不？”

舍利子言：“不也，善现。”

“舍利子，于意云何？离佛十力真如有法于无上正等菩提有退屈不？”

舍利子言：“不也，善现。”

“舍利子，于意云何？离四无所畏乃至十八佛不共法真如有法于无上正等菩提有退屈不？”

舍利子言：“不也，善现。”

“舍利子，于意云何？预流果于无上正等菩提有退屈不？”

舍利子言：“不也，善现。”

“舍利子，于意云何？一来、不还、阿罗汉果于无上正等菩提有退屈不？”

舍利子言：“不也，善现。”

“舍利子，于意云何？离预流果有法于无上正等菩提有退屈不？”

舍利子言：“不也，善现。”

“舍利子，于意云何？离一来、不还、阿罗汉果有法于无上正等菩提有退屈不？”

舍利子言：“不也，善现。”

“舍利子，于意云何？预流果真如于无上正等菩提有退屈不？”

舍利子言：“不也，善现。”

“舍利子，于意云何？一来、不还、阿罗汉果真如于无上正等菩提有退屈不？”

舍利子言：“不也，善现。”

“舍利子，于意云何？离预流果真如有法于无上正等菩提有退屈不？”

舍利子言：“不也，善现。”

“舍利子，于意云何？离一来、不还、阿罗汉果真如有法于无上正等菩提有退屈不？”

舍利子言：“不也，善现。”

“舍利子，于意云何？独觉菩提于无上正等菩提有退屈不？”

舍利子言：“不也，善现。”

“舍利子，于意云何？离独觉菩提有法于无上正等菩提有退屈不？”

舍利子言：“不也，善现。”

“舍利子，于意云何？独觉菩提真如于无上正等菩提有退屈不？”

舍利子言：“不也，善现。”

“舍利子，于意云何？离独觉菩提真如有法于无上正等菩提有退屈不？”

舍利子言：“不也，善现。”

“舍利子，于意云何？一切智于无上正等菩提有退屈不？”

舍利子言：“不也，善现。”

“舍利子，于意云何？道相智、一切相智于无上正等菩提有退屈不？”

舍利子言：“不也，善现。”

“舍利子，于意云何？离一切智有法于无上正等菩提有退屈不？”

舍利子言：“不也，善现。”

“舍利子，于意云何？离道相智、一切相智有法于无上正等菩提有退屈不？”

舍利子言：“不也，善现。”

“舍利子，于意云何？一切智真如于无上正等菩提有退屈不？”

舍利子言：“不也，善现。”

“舍利子，于意云何？道相智、一切相智真如于无上正等菩提有退屈不？”

舍利子言：“不也，善现。”

“舍利子，于意云何？离一切智真如有法于无上正等菩提有退屈不？”

舍利子言：“不也，善现。”

“舍利子，于意云何？离道相智、一切相智真如有法于无上正等菩提有退屈不？”

舍利子言：“不也，善现。”

尔时，具寿善现语舍利子言：“若一切法谛故、住故都无所有皆不可得，说何等法可于无上正等菩提而有退屈？”

时，舍利子语善现言：“如仁者所说，无生法忍中都无有法，亦无菩萨可于无上正等菩提说有退屈。若尔，何故佛说三种住菩萨乘补特伽罗但应说一？又如仁者说，应无三乘菩萨差别，但应有一正等觉乘。”

时，具寿满慈子语舍利子言：“应问善现：为许有一菩萨乘不？然后可难：应无三乘建立差别，但应有一正等觉乘。”

时，舍利子问善现言：“为许有一菩萨乘不？”

尔时，善现语舍利子言：“舍利子，于意云何？一切法真如中，为有三种住菩萨乘补特伽罗差别相不？谓于无上正等菩提定有退屈、定无退屈及不定耶？”

舍利子言：“不也，善现。”

“舍利子，于意云何？一切法真如中，为有三乘菩萨异不？谓声闻乘菩萨、独觉乘菩萨、正等觉乘菩萨耶？”

舍利子言：“不也，善现。”

“舍利子，于意云何？一切法真如中，为实有一定无退屈菩萨乘不？”

舍利子言：“不也，善现。”

“舍利子，于意云何？一切法真如中，为实有一正等觉乘诸菩萨不？”

舍利子言：“不也，善现。”

“舍利子，于意云何？诸法真如有一、有二、有三相不？”

舍利子言：“不也，善现。”

“舍利子，于意云何？一切法真如中，为有一法或一菩萨而可得不？”

舍利子言：“不也，善现。”

尔时，善现语舍利子言：“若一切法谛故、住故都无所有皆不可得，云何舍利子可作是念言：如是菩萨于佛无上正等菩提定有退屈，如是菩萨于佛无上正等菩提定无退屈，如是菩萨于佛无上正等菩提说不决定，如是菩萨是声闻乘，如是菩萨是独觉乘，如是菩萨是正等觉乘，如是为三，如是为一？舍利子，若菩萨摩诃萨于一切法都无所得，于一切法真如亦善能信解都无所得，于诸菩萨亦无所得，于佛无上正等菩提亦无所得，当知是为真菩萨摩诃萨。舍利子，若菩萨摩诃萨闻说如是诸法真如不可得相，其心不惊、不恐、不怖、不疑、不悔、不退、不没，是菩萨摩诃萨疾得无上正等菩提。”

尔时，佛告具寿善现言：“善现，善哉！善哉！汝今能为诸菩萨摩诃萨善说法要。汝之所说，皆是如来威神加被，非汝自力。善现，若菩萨摩诃萨于法真如不可得相深生信解，知一切法无差别相，闻说如是诸法真如不可得相，其心不惊、不恐、不怖、不疑、不悔、不退、不没，是菩萨摩诃萨疾得无上正等菩提。”

尔时，舍利子白佛言：“世尊，若菩萨摩诃萨成就此法，疾得阿耨多罗三藐三菩提耶？”

佛言：“舍利子，如是，如是，若菩萨摩诃萨成就此法，疾得无上正等菩提，不堕声闻及独觉地。”

### 初分菩萨住品第四十八之一

尔时，具寿善现白佛言：“世尊，若菩萨摩诃萨欲得无上正等菩提，当于何住？应云何住？”

佛言：“善现，若菩萨摩诃萨欲得无上正等菩提，当于一切有情住平等心，不应住不平等心；当于一切有情起平等心，不应起不平等心；当于一切有情以平等心与语，不应以不平等心与语；当于一切有情起大慈心，不应起瞋恚心；当于一切有情以大慈心与语，不应以瞋恚心与语；当于一切有情起大悲心，不应起恼害心；当于一切有情以大悲心与语，不应以恼害心与语；当于一切有情起大喜心，不应起嫉妒心；当于一切有情以大喜心与语，不应以嫉妒心与语；当于一切有情起大舍心，不应起偏党心；当于一切有情以大舍心与语，不应以偏党心与语；当于一切有情起恭敬心，不应起憍慢心；当于一切有情以恭敬心与语，不应以憍慢心与语；当于一切有情起质直心，不应起谄诈心；当于一切有情以质直心与语，不应以谄诈心与语；当于一切有情起调柔心，不应起刚强心；当于一切有情以调柔心与语，不应以刚强心与语；当于一切有情起利益心，不应起不利益心；当于一切有情以利益心与语，不应以不利益心与语；当于一切有情起安乐心，不应起不安乐心；当于一切有情以安乐心与语，不应以不安乐心与语；当于一切有情起无碍心，不应起有碍心；当于一切有情以无碍心与语，不应以有碍心与语；当于一切有情起如父母、如兄弟、如姊妹、如男女、如亲族心，亦以此心应与其语；当于一切有情起朋友心，亦以此心应与其语；当于一切有情起如亲教师、如轨范师、如弟子、如同学心，亦以此心应与其语；当于一切有情起如预流、一来、不还、阿罗汉心，亦以此心应与其语；当于一切有情起如独觉心，亦以此心应与其语；当于一切有情起如菩萨摩诃萨心，亦以此心应与其语；当于一切有情起如如来、应、正等觉心，亦以此心应与其语；当于一切有情起应供养恭敬、尊重赞叹心，亦以此心应与其语；当于一切有情起应救济、怜愍、覆护心，亦以此心应与其语；当于一切有情起毕竟空、无所有、不可得心，亦以此心应与其语；当于一切有情起空、无相、无愿心，亦以此心应与其语。善现，若菩萨摩诃萨欲得无上正等菩提，以无所得而为方便，当于此住。

“复次，善现，若菩萨摩诃萨欲得无上正等菩提，应自离害生命，亦劝他离害生命，恒正称扬离害生命法，欢喜赞叹离害生命者；应自离不与取、欲邪行，亦劝他离不与取、欲邪行，恒正称扬离不与取、欲邪行法，欢喜赞叹离不与取、欲邪行者。

“善现，若菩萨摩诃萨欲得无上正等菩提，应自离虚诳语，亦劝他离虚诳语，恒正称扬离虚诳语法，欢喜赞叹离虚诳语者；应自离粗恶语、离间语、杂秽语，亦劝他离粗恶语、离间语、杂秽语，恒正称扬离粗恶语、离间语、杂秽语法，欢喜赞叹离粗恶语、离间语、杂秽语者。

“善现，若菩萨摩诃萨欲得无上正等菩提，应自离贪欲，亦劝他离贪欲，恒正称扬离贪欲法，欢喜赞叹离贪欲者；应自离瞋恚、邪见，亦劝他离瞋恚、邪见，恒正称扬离瞋恚、邪见法，欢喜赞叹离瞋恚、邪见者。

“善现，若菩萨摩诃萨欲得无上正等菩提，应自修初静虑，亦劝他修初静虑，恒正称扬修初静虑法，欢喜赞叹修初静虑者；应自修第二、第三、第四静虑，亦劝他修第二、第三、第四静虑，恒正称扬修第二、第三、第四静虑法，欢喜赞叹修第二、第三、第四静虑者。

“善现，若菩萨摩诃萨欲得无上正等菩提，应自修慈无量，亦劝他修慈无量，恒正称扬修慈无量法，欢喜赞叹修慈无量者；应自修悲、喜、舍无量，亦劝他修悲、喜、舍无量，恒正称扬修悲、喜、舍无量法，欢喜赞叹修悲、喜、舍无量者。

“善现，若菩萨摩诃萨欲得无上正等菩提，应自修空无边处定，亦劝他修空无边处定，恒正称扬修空无边处定法，欢喜赞叹修空无边处定者；应自修识无边处、无所有处、非想非非想处定，亦劝他修识无边处、无所有处、非想非非想处定，恒正称扬修识无边处、无所有处、非想非非想处定法，欢喜赞叹修识无边处、无所有处、非想非非想处定者。

“善现，若菩萨摩诃萨欲得无上正等菩提，应自圆满布施波罗蜜多，亦劝他圆满布施波罗蜜多，恒正称扬圆满布施波罗蜜多法，欢喜赞叹圆满布施波罗蜜多者；应自圆满净戒、安忍、精进、静虑、般若波罗蜜多，亦劝他圆满净戒、安忍、精进、静虑、般若波罗蜜多，恒正称扬圆满净戒、安忍、精进、静虑、般若波罗蜜多法，欢喜赞叹圆满净戒、安忍、精进、静虑、般若波罗蜜多者。

“善现，若菩萨摩诃萨欲得无上正等菩提，应自住内空，亦劝他住内空，恒正称扬住内空法，欢喜赞叹住内空者；应自住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空，亦劝他住外空乃至无性自性空，恒正称扬住外空乃至无性自性空法，欢喜赞叹住外空乃至无性自性空者。

“善现，若菩萨摩诃萨欲得无上正等菩提，应自住真如，亦劝他住真如，恒正称扬住真如法，欢喜赞叹住真如者；应自住法界、法性、不虚妄性、不变异性、平等性、离生性、法定、法住、实际、虚空界、不思议界，亦劝他住法界乃至不思议界，恒正称扬住法界乃至不思议界法，欢喜赞叹住法界乃至不思议界者。

“善现，若菩萨摩诃萨欲得无上正等菩提，应自修四念住，亦劝他修四念住，恒正称扬修四念住法，欢喜赞叹修四念住者；应自修四正断、四神足、五根、五力、七等觉支、八圣道支，亦劝他修四正断乃至八圣道支，恒正称扬修四正断乃至八圣道支法，欢喜赞叹修四正断乃至八圣道支者。

“善现，若菩萨摩诃萨欲得无上正等菩提，应自住苦圣谛，亦劝他住苦圣谛，恒正称扬住苦圣谛法，欢喜赞叹住苦圣谛者；应自住集、灭、道圣谛，亦劝他住集、灭、道圣谛，恒正称扬住集、灭、道圣谛法，欢喜赞叹住集、灭、道圣谛者。

“善现，若菩萨摩诃萨欲得无上正等菩提，应自修八解脱，亦劝他修八解脱，恒正称扬修八解脱法，欢喜赞叹修八解脱者；应自修八胜处、九次第定、十遍处，亦劝他修八胜处、九次第定、十遍处，恒正称扬修八胜处、九次第定、十遍处法，欢喜赞叹修八胜处、九次第定、十遍处者。

“善现，若菩萨摩诃萨欲得无上正等菩提，应自修空解脱门，亦劝他修空解脱门，恒正称扬修空解脱门法，欢喜赞叹修空解脱门者；应自修无相、无愿解脱门，亦劝他修无相、无愿解脱门，恒正称扬修无相、无愿解脱门法，欢喜赞叹修无相、无愿解脱门者。

“善现，若菩萨摩诃萨欲得无上正等菩提，应自圆满极喜地，亦劝他圆满极喜地，恒正称扬圆满极喜地法，欢喜赞叹圆满极喜地者；应自圆满离垢地、发光地、焰慧地、极难胜地、现前地、远行地、不动地、善慧地、法云地，亦劝他圆满离垢地乃至法云地，恒正称扬圆满离垢地乃至法云地法，欢喜赞叹圆满离垢地乃至法云地者。

“善现，若菩萨摩诃萨欲得无上正等菩提，应自圆满五眼，亦劝他圆满五眼，恒正称扬圆满五眼法，欢喜赞叹圆满五眼者；应自圆满六神通，亦劝他圆满六神通，恒正称扬圆满六神通法，欢喜赞叹圆满六神通者。

“善现，若菩萨摩诃萨欲得无上正等菩提，应自圆满三摩地门，亦劝他圆满三摩地门，恒正称扬圆满三摩地门法，欢喜赞叹圆满三摩地门者；应自圆满陀罗尼门，亦劝他圆满陀罗尼门，恒正称扬圆满陀罗尼门法，欢喜赞叹圆满陀罗尼门者。

“善现，若菩萨摩诃萨欲得无上正等菩提，应自圆满佛十力，亦劝他圆满佛十力，恒正称扬圆满佛十力法，欢喜赞叹圆满佛十力者；应自圆满四无所畏、四无碍解、大慈、大悲、大喜、大舍、十八佛不共法，亦劝他圆满四无所畏乃至十八佛不共法，恒正称扬圆满四无所畏乃至十八佛不共法，欢喜赞叹圆满四无所畏乃至十八佛不共法者。

“善现，若菩萨摩诃萨欲得无上正等菩提，应自顺逆观十二支缘起，亦劝他顺逆观十二支缘起，恒正称扬顺逆观十二支缘起法，欢喜赞叹顺逆观十二支缘起者。

“善现，若菩萨摩诃萨欲得无上正等菩提，应自知苦、断集、证灭、修道，亦劝他知苦、断集、证灭、修道，恒正称扬知苦、断集、证灭、修道法，欢喜赞叹知苦、断集、证灭、修道者。

“善现，若菩萨摩诃萨欲得无上正等菩提，应自起证预流果智而不证实际得预流果，亦劝他起证预流果智及证实际得预流果，恒正称扬起证预流果智及证实际得预流果法，欢喜赞叹起证预流果智及证实际得预流果者；应自起证一来、不还、阿罗汉果智而不证实际得一来、不还、阿罗汉果，亦劝他起证一来、不还、阿罗汉果智及证实际得一来、不还、阿罗汉果，恒正称扬起证一来、不还、阿罗汉果智及证实际得一来、不还、阿罗汉果法，欢喜赞叹起证一来、不还、阿罗汉果智及证实际得一来、不还、阿罗汉果者。

“善现，若菩萨摩诃萨欲得无上正等菩提，应自起证独觉菩提智而不证实际得独觉菩提，亦劝他起证独觉菩提智及证实际得独觉菩提，恒正称扬起证独觉菩提智及证实际得独觉菩提法，欢喜赞叹起证独觉菩提智及证实际得独觉菩提者。

“善现，若菩萨摩诃萨欲得无上正等菩提，应自入菩萨正性离生位，亦劝他入菩萨正性离生位，恒正称扬入菩萨正性离生位法，欢喜赞叹入菩萨正性离生位者。

“善现，若菩萨摩诃萨欲得无上正等菩提，应自严净佛土，亦劝他严净佛土，恒正称扬严净佛土法，欢喜赞叹严净佛土者。

“善现，若菩萨摩诃萨欲得无上正等菩提，应自成熟有情，亦教他成熟有情，恒正称扬成熟有情法，欢喜赞叹成熟有情者。

“善现，若菩萨摩诃萨欲得无上正等菩提，应自起菩萨神通，亦教他起菩萨神通，恒正称扬起菩萨神通法，欢喜赞叹起菩萨神通者。

“善现，若菩萨摩诃萨欲得无上正等菩提，应自起一切智，亦教他起一切智，恒正称扬起一切智法，欢喜赞叹起一切智者；应自起道相智、一切相智，亦劝他起道相智、一切相智，恒正称扬起道相智、一切相智法，欢喜赞叹起道相智、一切相智者。

“善现，若菩萨摩诃萨欲得无上正等菩提，应自断一切烦恼相续习气，亦劝他断一切烦恼相续习气，恒正称扬断一切烦恼相续习气法，欢喜赞叹断一切烦恼相续习气者。

## 大般若波罗蜜多经卷第三百二十五

### 初分菩萨住品第四十八之二

“善现，若菩萨摩诃萨欲得无上正等菩提，应自起无忘失法，亦劝他起无忘失法，恒正称扬起无忘失法法，欢喜赞叹起无忘失法者；应自起恒住舍性，亦劝他起恒住舍性，恒正称扬起恒住舍性法，欢喜赞叹起恒住舍性者。

“善现，若菩萨摩诃萨欲得无上正等菩提，应自摄受圆满寿量，亦劝他摄受圆满寿量，恒正称扬摄受圆满寿量法，欢喜赞叹摄受圆满寿量者。

“善现，若菩萨摩诃萨欲得无上正等菩提，应自转法轮，亦劝他转法轮，恒正称扬转法轮法，欢喜赞叹转法轮者。

“善现，若菩萨摩诃萨欲得无上正等菩提，应自摄护正法令住，亦劝他摄护正法令住，恒正称扬摄护正法令住法，欢喜赞叹摄护正法令住者。

“善现，若菩萨摩诃萨欲得无上正等菩提，以无所得而为方便，应如是住。

“善现，菩萨摩诃萨应如是学甚深般若波罗蜜多方便善巧。若如是学，乃能安住所安住法。若如是学、如是安住，则于色得无障碍，于受、想、行、识得无障碍；于眼处得无障碍，于耳、鼻、舌、身、意处得无障碍；于色处得无障碍，于声、香、味、触、法处得无障碍；于眼界得无障碍，于耳、鼻、舌、身、意界得无障碍；于色界得无障碍，于声、香、味、触、法界得无障碍；于眼识界得无障碍，于耳、鼻、舌、身、意识界得无障碍；于眼触得无障碍，于耳、鼻、舌、身、意触得无障碍，于眼触为缘所生诸受得无障碍，于耳、鼻、舌、身、意触为缘所生诸受得无障碍；于地界得无障碍，于水、火、风、空、识界得无障碍；于无明得无障碍，于行、识、名色、六处、触、受、爱、取、有、生、老死得无障碍；于离害生命得无障碍，于离不与取、欲邪行、虚诳语、粗恶语、离间语、杂秽语、贪欲、瞋恚、邪见得无障碍；于四静虑得无障碍，于四无量、四无色定得无障碍；于布施波罗蜜多得无障碍，于净戒、安忍、精进、静虑、般若波罗蜜多得无障碍；于内空得无障碍，于外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空得无障碍；于真如得无障碍，于法界、法性、不虚妄性、不变异性、平等性、离生性、法定、法住、实际、虚空界、不思议界得无障碍；于四念住得无障碍，于四正断、四神足、五根、五力、七等觉支、八圣道支得无障碍；于苦圣谛得无障碍，于集、灭、道圣谛得无障碍；于八解脱得无障碍，于八胜处、九次第定、十遍处得无障碍；于空解脱门得无障碍，于无相、无愿解脱门得无障碍；于极喜地得无障碍，于离垢地、发光地、焰慧地、极难胜地、现前地、远行地、不动地、善慧地、法云地得无障碍；于五眼得无障碍，于六神通得无障碍；于三摩地门得无障碍，于陀罗尼门得无障碍；于佛十力得无障碍，于四无所畏、四无碍解、大慈、大悲、大喜、大舍、十八佛不共法得无障碍；于顺逆观十二支缘起得无障碍；于知苦、断集、证灭、修道得无障碍；于预流果得无障碍，于一来、不还、阿罗汉果得无障碍；于独觉菩提得无障碍；于入菩萨正性离生位得无障碍；于严净佛土得无障碍，于成熟有情得无障碍；于起菩萨神通得无障碍；于一切智得无障碍，于道相智、一切相智得无障碍；于断一切烦恼相续习气得无障碍；于无忘失法得无障碍，于恒住舍性得无障碍；于圆满寿量得无障碍，于转法轮得无障碍，于正法住得无障碍。所以者何？

“善现，是菩萨摩诃萨从前际来不摄受色，不摄受受、想、行、识；不摄受眼处，不摄受耳、鼻、舌、身、意处；不摄受色处，不摄受声、香、味、触、法处；不摄受眼界，不摄受耳、鼻、舌、身、意界；不摄受色界，不摄受声、香、味、触、法界；不摄受眼识界，不摄受耳、鼻、舌、身、意识界；不摄受眼触，不摄受耳、鼻、舌、身、意触；不摄受眼触为缘所生诸受，不摄受耳、鼻、舌、身、意触为缘所生诸受；不摄受地界，不摄受水、火、风、空、识界；不摄受无明，不摄受行、识、名色、六处、触、受、爱、取、有、生、老死；不摄受离害生命，不摄受离不与取、欲邪行、虚诳语、粗恶语、离间语、杂秽语、贪欲、瞋恚、邪见；不摄受四静虑，不摄受四无量、四无色定；不摄受布施波罗蜜多，不摄受净戒、安忍、精进、静虑、般若波罗蜜多；不摄受内空，不摄受外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；不摄受真如，不摄受法界、法性、不虚妄性、不变异性、平等性、离生性、法定、法住、实际、虚空界、不思议界；不摄受四念住，不摄受四正断、四神足、五根、五力、七等觉支、八圣道支；不摄受苦圣谛，不摄受集、灭、道圣谛；不摄受八解脱，不摄受八胜处、九次第定、十遍处；不摄受空解脱门，不摄受无相、无愿解脱门；不摄受极喜地，不摄受离垢地、发光地、焰慧地、极难胜地、现前地、远行地、不动地、善慧地、法云地；不摄受五眼，不摄受六神通；不摄受三摩地门，不摄受陀罗尼门；不摄受佛十力，不摄受四无所畏、四无碍解、大慈、大悲、大喜、大舍、十八佛不共法；不摄受十二支缘起顺逆观；不摄受知苦、断集、证灭、修道；不摄受预流果，不摄受一来、不还、阿罗汉果；不摄受独觉菩提；不摄受入菩萨正性离生位；不摄受严净佛土，不摄受成熟有情；不摄受菩萨神通；不摄受一切智，不摄受道相智、一切相智；不摄受断一切烦恼相续习气；不摄受无忘失法，不摄受恒住舍性；不摄受圆满寿量，不摄受转法轮，不摄受正法住。何以故？

“善现，色不可摄受故，若色不可摄受则非色；受、想、行、识不可摄受故，若受、想、行、识不可摄受则非受、想、行、识。

“善现，眼处不可摄受故，若眼处不可摄受则非眼处；耳、鼻、舌、身、意处不可摄受故，若耳、鼻、舌、身、意处不可摄受则非耳、鼻、舌、身、意处。

“善现，色处不可摄受故，若色处不可摄受则非色处；声、香、味、触、法处不可摄受故，若声、香、味、触、法处不可摄受则非声、香、味、触、法处。

“善现，眼界不可摄受故，若眼界不可摄受则非眼界；耳、鼻、舌、身、意界不可摄受故，若耳、鼻、舌、身、意界不可摄受则非耳、鼻、舌、身、意界。

“善现，色界不可摄受故，若色界不可摄受则非色界；声、香、味、触、法界不可摄受故，若声、香、味、触、法界不可摄受则非声、香、味、触、法界。

“善现，眼识界不可摄受故，若眼识界不可摄受则非眼识界；耳、鼻、舌、身、意识界不可摄受故，若耳、鼻、舌、身、意识界不可摄受则非耳、鼻、舌、身、意识界。

“善现，眼触不可摄受故，若眼触不可摄受则非眼触；耳、鼻、舌、身、意触不可摄受故，若耳、鼻、舌、身、意触不可摄受则非耳、鼻、舌、身、意触。

“善现，眼触为缘所生诸受不可摄受故，若眼触为缘所生诸受不可摄受则非眼触为缘所生诸受；耳、鼻、舌、身、意触为缘所生诸受不可摄受故，若耳、鼻、舌、身、意触为缘所生诸受不可摄受则非耳、鼻、舌、身、意触为缘所生诸受。

“善现，地界不可摄受故，若地界不可摄受则非地界；水、火、风、空、识界不可摄受故，若水、火、风、空、识界不可摄受则非水、火、风、空、识界。

“善现，无明不可摄受故，若无明不可摄受则非无明；行、识、名色、六处、触、受、爱、取、有、生、老死不可摄受故，若行乃至老死不可摄受则非行乃至老死。

“善现，离害生命不可摄受故，若离害生命不可摄受则非离害生命；离不与取、欲邪行不可摄受故，若离不与取、欲邪行不可摄受则非离不与取、欲邪行。

“善现，离虚诳语不可摄受故，若离虚诳语不可摄受则非离虚诳语；离粗恶语、离间语、杂秽语不可摄受故，若离粗恶语、离间语、杂秽语不可摄受则非离粗恶语、离间语、杂秽语。

“善现，离贪欲不可摄受故，若离贪欲不可摄受则非离贪欲；离瞋恚、邪见不可摄受故，若离瞋恚、邪见不可摄受则非离瞋恚、邪见。

“善现，初静虑不可摄受故，若初静虑不可摄受则非初静虑；第二、第三、第四静虑不可摄受故，若第二、第三、第四静虑不可摄受则非第二、第三、第四静虑。

“善现，慈无量不可摄受故，若慈无量不可摄受则非慈无量；悲、喜、舍无量不可摄受故，若悲、喜、舍无量不可摄受则非悲、喜、舍无量。

“善现，空无边处不可摄受故，若空无边处不可摄受则非空无边处；识无边处、无所有处、非想非非想处不可摄受故，若识无边处、无所有处、非想非非想处不可摄受则非识无边处、无所有处、非想非非想处。

“善现，布施波罗蜜多不可摄受故，若布施波罗蜜多不可摄受则非布施波罗蜜多；净戒、安忍、精进、静虑、般若波罗蜜多不可摄受故，若净戒、安忍、精进、静虑、般若波罗蜜多不可摄受则非净戒、安忍、精进、静虑、般若波罗蜜多。

“善现，内空不可摄受故，若内空不可摄受则非内空；外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不可摄受故，若外空乃至无性自性空不可摄受则非外空乃至无性自性空。

“善现，真如不可摄受故，若真如不可摄受则非真如；法界、法性、不虚妄性、不变异性、平等性、离生性、法定、法住、实际、虚空界、不思议界不可摄受故，若法界乃至不思议界不可摄受则非法界乃至不思议界。

“善现，四念住不可摄受故，若四念住不可摄受则非四念住；四正断、四神足、五根、五力、七等觉支、八圣道支不可摄受故，若四正断乃至八圣道支不可摄受则非四正断乃至八圣道支。

“善现，苦圣谛不可摄受故，若苦圣谛不可摄受则非苦圣谛；集、灭、道圣谛不可摄受故，若集、灭、道圣谛不可摄受则非集、灭、道圣谛。

“善现，八解脱不可摄受故，若八解脱不可摄受则非八解脱；八胜处、九次第定、十遍处不可摄受故，若八胜处、九次第定、十遍处不可摄受则非八胜处、九次第定、十遍处。

“善现，空解脱门不可摄受故，若空解脱门不可摄受则非空解脱门；无相、无愿解脱门不可摄受故，若无相、无愿解脱门不可摄受则非无相、无愿解脱门。

“善现，极喜地不可摄受故，若极喜地不可摄受则非极喜地；离垢地、发光地、焰慧地、极难胜地、现前地、远行地、不动地、善慧地、法云地不可摄受故，若离垢地乃至法云地不可摄受则非离垢地乃至法云地。

“善现，五眼不可摄受故，若五眼不可摄受则非五眼；六神通不可摄受故，若六神通不可摄受则非六神通。

“善现，三摩地门不可摄受故，若三摩地门不可摄受则非三摩地门；陀罗尼门不可摄受故，若陀罗尼门不可摄受则非陀罗尼门。

“善现，佛十力不可摄受故，若佛十力不可摄受则非佛十力；四无所畏、四无碍解、大慈、大悲、大喜、大舍、十八佛不共法不可摄受故，若四无所畏乃至十八佛不共法不可摄受则非四无所畏乃至十八佛不共法。

“善现，十二缘起顺逆观不可摄受故，若十二缘起顺逆观不可摄受则非十二缘起顺逆观。

“善现，知苦、断集、证灭、修道不可摄受故，若知苦、断集、证灭、修道不可摄受则非知苦、断集、证灭、修道。

“善现，预流果不可摄受故，若预流果不可摄受则非预流果；一来、不还、阿罗汉果不可摄受故，若一来、不还、阿罗汉果不可摄受则非一来、不还、阿罗汉果。

“善现，独觉菩提不可摄受故，若独觉菩提不可摄受则非独觉菩提。

“善现，入菩萨正性离生位不可摄受故，若入菩萨正性离生位不可摄受则非入菩萨正性离生位。

“善现，严净佛土不可摄受故，若严净佛土不可摄受则非严净佛土。

“善现，成熟有情不可摄受故，若成熟有情不可摄受则非成熟有情。

“善现，菩萨神通不可摄受故，若菩萨神通不可摄受则非菩萨神通。

“善现，一切智不可摄受故，若一切智不可摄受则非一切智；道相智、一切相智不可摄受故，若道相智、一切相智不可摄受则非道相智、一切相智。

“善现，断一切烦恼相续习气不可摄受故，若断一切烦恼相续习气不可摄受则非断一切烦恼相续习气。

“善现，无忘失法不可摄受故，若无忘失法不可摄受则非无忘失法；恒住舍性不可摄受故，若恒住舍性不可摄受则非恒住舍性。

“善现，圆满寿量不可摄受故，若圆满寿量不可摄受则非圆满寿量。

“善现，转法轮不可摄受故，若转法轮不可摄受则非转法轮。

“善现，正法住不可摄受故，若正法住不可摄受则非正法住。”

说是菩萨住品时，万二千菩萨摩诃萨得无生法忍。

### 初分不退转品第四十九之一

尔时，具寿善现白佛言：“世尊，不退转菩萨摩诃萨有何行、有何状、有何相？我等云何知是不退转菩萨摩诃萨？”

佛言：“善现，若菩萨摩诃萨能如实知诸异生地、诸声闻地、诸独觉地、诸菩萨地、诸如来地，如是诸地于诸法真如中无变异、无分别，皆无二、无二分。是菩萨摩诃萨虽如实悟入诸法真如，而于诸法真如无所分别，以无所得为方便故。是菩萨摩诃萨既如实悟入诸法真如已，虽闻真如与一切法无二无别而无疑滞。何以故？真如与一切法不可说一异、俱不俱故。是菩萨摩诃萨终不轻尔而发语言，所发语言皆引义利，若无义利终不发言。是菩萨摩诃萨不观视他好恶长短，平等怜愍而为说法。善现，不退转菩萨摩诃萨有如是等诸行、状、相。应以如是诸行、状、相，知是不退转菩萨摩诃萨。”

具寿善现复白佛言：“世尊，复以何行、何状、何相，知是不退转菩萨摩诃萨？”

佛言：“善现，若菩萨摩诃萨能观一切法无行、无状、无相，当知是为不退转菩萨摩诃萨。”

具寿善现复白佛言：“世尊，若一切法无行、无状、无相，是菩萨摩诃萨于何法退转故名不退转？”

佛言：“善现，是菩萨摩诃萨于色退转故名不退转，于受、想、行、识退转故名不退转。何以故？善现，色自性无所有，受、想、行、识自性亦无所有，是菩萨摩诃萨于中不住故名退转。

“善现，是菩萨摩诃萨于眼处退转故名不退转，于耳、鼻、舌、身、意处退转故名不退转。何以故？善现，眼处自性无所有，耳、鼻、舌、身、意处自性亦无所有，是菩萨摩诃萨于中不住故名退转。

“善现，是菩萨摩诃萨于色处退转故名不退转，于声、香、味、触、法处退转故名不退转。何以故？善现，色处自性无所有，声、香、味、触、法处自性亦无所有，是菩萨摩诃萨于中不住故名退转。

“善现，是菩萨摩诃萨于眼界退转故名不退转，于耳、鼻、舌、身、意界退转故名不退转。何以故？善现，眼界自性无所有故，耳、鼻、舌、身、意界自性亦无所有，是菩萨摩诃萨于中不住故名退转。

“善现，是菩萨摩诃萨于色界退转故名不退转，于声、香、味、触、法界退转故名不退转。何以故？善现，色界自性无所有，声、香、味、触、法界自性亦无所有，是菩萨摩诃萨于中不住故名退转。

“善现，是菩萨摩诃萨于眼识界退转故名不退转，于耳、鼻、舌、身、意识界退转故名不退转。何以故？善现，眼识界自性无所有，耳、鼻、舌、身、意识界自性亦无所有，是菩萨摩诃萨于中不住故名退转。

“善现，是菩萨摩诃萨于眼触退转故名不退转，于耳、鼻、舌、身、意触退转故名不退转。何以故？善现，眼触自性无所有，耳、鼻、舌、身、意触自性亦无所有，是菩萨摩诃萨于中不住故名退转。

“善现，是菩萨摩诃萨于眼触为缘所生诸受退转故名不退转，于耳、鼻、舌、身、意触为缘所生诸受退转故名不退转。何以故？善现，眼触为缘所生诸受自性无所有，耳、鼻、舌、身、意触为缘所生诸受自性亦无所有，是菩萨摩诃萨于中不住故名退转。

“善现，是菩萨摩诃萨于地界退转故名不退转，于水、火、风、空、识界退转故名不退转。何以故？善现，地界自性无所有，水、火、风、空、识界自性亦无所有，是菩萨摩诃萨于中不住故名退转。

“善现，是菩萨摩诃萨于无明退转故名不退转，于行、识、名色、六处、触、受、爱、取、有、生、老死退转故名不退转。何以故？善现，无明自性无所有，行乃至老死自性亦无所有，是菩萨摩诃萨于中不住故名退转。

“善现，是菩萨摩诃萨于布施波罗蜜多退转故名不退转，于净戒、安忍、精进、静虑、般若波罗蜜多退转故名不退转。何以故？善现，布施波罗蜜多自性无所有，净戒、安忍、精进、静虑、般若波罗蜜多自性亦无所有，是菩萨摩诃萨于中不住故名退转。

“善现，是菩萨摩诃萨于内空退转故名不退转，于外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空退转故名不退转。何以故？善现，内空自性无所有，外空乃至无性自性空自性亦无所有，是菩萨摩诃萨于中不住故名退转。

“善现，是菩萨摩诃萨于真如退转故名不退转，于法界、法性、不虚妄性、不变异性、平等性、离生性、法定、法住、实际、虚空界、不思议界退转故名不退转。何以故？善现，真如自性无所有，法界乃至不思议界自性亦无所有，是菩萨摩诃萨于中不住故名退转。

“善现，是菩萨摩诃萨于四念住退转故名不退转，于四正断、四神足、五根、五力、七等觉支、八圣道支退转故名不退转。何以故？善现，四念住自性无所有，四正断乃至八圣道支自性亦无所有，是菩萨摩诃萨于中不住故名退转。

“善现，是菩萨摩诃萨于苦圣谛退转故名不退转，于集、灭、道圣谛退转故名不退转。何以故？善现，苦圣谛自性无所有，集、灭、道圣谛自性亦无所有，是菩萨摩诃萨于中不住故名退转。

“善现，是菩萨摩诃萨于四静虑退转故名不退转，于四无量、四无色定退转故名不退转。何以故？善现，四静虑自性无所有，四无量、四无色定自性亦无所有，是菩萨摩诃萨于中不住故名退转。

“善现，是菩萨摩诃萨于八解脱退转故名不退转，于八胜处、九次第定、十遍处退转故名不退转。何以故？善现，八解脱自性无所有，八胜处、九次第定、十遍处自性亦无所有，是菩萨摩诃萨于中不住故名退转。

“善现，是菩萨摩诃萨于空解脱门退转故名不退转，于无相、无愿解脱门退转故名不退转。何以故？善现，空解脱门自性无所有，无相、无愿解脱门自性亦无所有，是菩萨摩诃萨于中不住故名退转。

“善现，是菩萨摩诃萨于五眼退转故名不退转，于六神通退转故名不退转。何以故？善现，五眼自性无所有，六神通自性亦无所有，是菩萨摩诃萨于中不住故名退转。

“善现，是菩萨摩诃萨于三摩地门退转故名不退转，于陀罗尼门退转故名不退转。何以故？善现，三摩地门自性无所有，陀罗尼门自性亦无所有，是菩萨摩诃萨于中不住故名退转。

“善现，是菩萨摩诃萨于佛十力退转故名不退转，于四无所畏、四无碍解、大慈、大悲、大喜、大舍、十八佛不共法退转故名不退转。何以故？善现，佛十力自性无所有，四无所畏乃至十八佛不共法自性亦无所有，是菩萨摩诃萨于中不住故名退转。

“善现，是菩萨摩诃萨于预流果退转故名不退转，于一来、不还、阿罗汉果退转故名不退转。何以故？善现，预流果自性无所有，一来、不还、阿罗汉果自性亦无所有，是菩萨摩诃萨于中不住故名退转。

“善现，是菩萨摩诃萨于独觉菩提退转故名不退转。何以故？善现，独觉菩提自性无所有，是菩萨摩诃萨于中不住故名退转。

“善现，是菩萨摩诃萨于一切智退转故名不退转，于道相智、一切相智退转故名不退转。何以故？善现，一切智自性无所有，道相智、一切相智自性亦无所有，是菩萨摩诃萨于中不住故名退转。

“善现，是菩萨摩诃萨于异生地退转故名不退转，于声闻地、独觉地、菩萨地、如来地退转故名不退转。何以故？善现，异生地自性无所有，声闻地、独觉地、菩萨地、如来地自性亦无所有，是菩萨摩诃萨于中不住故名退转。

“善现，是菩萨摩诃萨于阿耨多罗三藐三菩提退转故名不退转。何以故？善现，阿耨多罗三藐三菩提自性无所有，是菩萨摩诃萨于中不住故名退转。

“复次，善现，若不退转位菩萨摩诃萨终不乐观外道沙门、婆罗门等形相言说。彼诸沙门、婆罗门等于所知法实知实见，或能施设正见法门，必无是处。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨于佛善说法毗奈耶，深生信解终无疑惑，无戒禁取不堕恶见，不执世俗诸吉祥事以为清净，终不礼敬诸余天神如诸世间外道所事，亦终不以种种华鬘、涂散等香、衣服、璎珞、宝幢、幡盖、伎乐、灯明供养天神及诸外道。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，不生地狱、傍生、鬼界、阿素洛中，亦不生于卑贱种族，谓旃荼罗、补羯娑等，亦终不受扇搋、半择、无形、二形及女人身，亦复不受盲聋、喑哑、挛躄、癫痫、矬陋等身，亦终不生无暇时处。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨常乐受行十善业道，自离害生命，亦劝他离害生命，恒正称扬离害生命法，欢喜赞叹离害生命者；自离不与取，亦劝他离不与取，恒正称扬离不与取法，欢喜赞叹离不与取者；自离欲邪行，亦劝他离欲邪行，恒正称扬离欲邪行法，欢喜赞叹离欲邪行者；自离虚诳语，亦劝他离虚诳语，恒正称扬离虚诳语法，欢喜赞叹离虚诳语者；自离粗恶语，亦劝他离粗恶语，恒正称扬离粗恶语法，欢喜赞叹离粗恶语者；自离离间语，亦劝他离离间语，恒正称扬离离间语法，欢喜赞叹离离间语者；自离杂秽语，亦劝他离杂秽语，恒正称扬离杂秽语法，欢喜赞叹离杂秽语者；自离贪欲，亦劝他离贪欲，恒正称扬离贪欲法，欢喜赞叹离贪欲者；自离瞋恚，亦劝他离瞋恚，恒正称扬离瞋恚法，欢喜赞叹离瞋恚者；自离邪见，亦劝他离邪见，恒正称扬离邪见法，欢喜赞叹离邪见者。是菩萨摩诃萨，乃至梦中亦不现起十恶业道，况在觉时？善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，普为饶益一切有情恒修布施波罗蜜多，普为饶益一切有情恒修净戒波罗蜜多，普为饶益一切有情恒修安忍波罗蜜多，普为饶益一切有情恒修精进波罗蜜多，普为饶益一切有情恒修静虑波罗蜜多，普为饶益一切有情恒修般若波罗蜜多。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨诸所受持、思惟、读诵、究竟通利清净教法，所谓契经、应颂、记別、讽诵、自说、缘起、本事、本生、方广、希法、譬喻、论议，以如是法常乐布施一切有情，恒作是念：‘云何当令诸有情类求正法愿皆得满足？’复持如是法施善根，与诸有情同共回向诸佛无上正等菩提。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，于佛所说甚深法门，终不生于疑惑犹豫。”

时，具寿善现白佛言：“世尊，何缘不退转菩萨摩诃萨，于佛所说甚深法门，终不生于疑惑犹豫？”

佛言：“善现，是菩萨摩诃萨都不见有法可疑惑犹豫，谓不见有色，亦不见有受、想、行、识，可于中生疑惑犹豫；不见有眼处，亦不见有耳、鼻、舌、身、意处，可于中生疑惑犹豫；不见有色处，亦不见有声、香、味、触、法处，可于中生疑惑犹豫；不见有眼界，亦不见有耳、鼻、舌、身、意界，可于中生疑惑犹豫；不见有色界，亦不见有声、香、味、触、法界，可于中生疑惑犹豫；不见有眼识界，亦不见有耳、鼻、舌、身、意识界，可于中生疑惑犹豫；不见有眼触，亦不见有耳、鼻、舌、身、意触，可于中生疑惑犹豫；不见有眼触为缘所生诸受，亦不见有耳、鼻、舌、身、意触为缘所生诸受，可于中生疑惑犹豫；不见有地界，亦不见有水、火、风、空、识界，可于中生疑惑犹豫；不见有无明，亦不见有行、识、名色、六处、触、受、爱、取、有、生、老死，可于中生疑惑犹豫；不见有布施波罗蜜多，亦不见有净戒、安忍、精进、静虑、般若波罗蜜多，可于中生疑惑犹豫；不见有内空，亦不见有外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空，可于中生疑惑犹豫；不见有真如，亦不见有法界、法性、不虚妄性、不变异性、平等性、离生性、法定、法住、实际、虚空界、不思议界，可于中生疑惑犹豫；不见有四念住，亦不见有四正断、四神足、五根、五力、七等觉支、八圣道支，可于中生疑惑犹豫；不见有苦圣谛，亦不见有集、灭、道圣谛，可于中生疑惑犹豫；不见有四静虑，亦不见有四无量、四无色定，可于中生疑惑犹豫；不见有八解脱，亦不见有八胜处、九次第定、十遍处，可于中生疑惑犹豫；不见有五眼，亦不见有六神通，可于中生疑惑犹豫；不见有三摩地门，亦不见有陀罗尼门，可于中生疑惑犹豫；不见有佛十力，亦不见有四无所畏、四无碍解、大慈、大悲、大喜、大舍、十八佛不共法，可于中生疑惑犹豫；不见有预流果，亦不见有一来、不还、阿罗汉果，可于中生疑惑犹豫；不见有独觉菩提，可于中生疑惑犹豫；不见有一切智，亦不见有道相智、一切相智，可于中生疑惑犹豫；不见有异生地，亦不见有声闻地、独觉地、菩萨地、如来地，可于中生疑惑犹豫；不见有阿耨多罗三藐三菩提，可于中生疑惑犹豫。善现，若成就如是诸行、状、相，当知是为不退转菩萨摩诃萨。

## 大般若波罗蜜多经卷第三百二十六

### 初分不退转品第四十九之二

“复次，善现，若不退转位菩萨摩诃萨，成就柔润可爱可乐身、语、意业，于诸有情心无挂碍。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，恒常成就慈、悲、喜、舍等起相应身、语、意业。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，决定不与五盖共居，所谓贪欲、瞋恚、惛沉睡眠、掉举恶作、疑盖。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，一切随眠皆已摧伏，一切结缚随烦恼缠，皆永不起，现不可得。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，入出往来心不迷谬，恒时安住正念正知，进止威仪、行住坐卧、举足下足亦复如是，诸所游履必观其地，安祥系念直视而行，运动语言尝无卒暴。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，诸所受用卧具衣服，皆常香洁无诸臭秽，亦无垢腻、虮虱等虫，心乐清华，身无疾病。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，身心清净，非如常人身中恒为八万户虫之所侵食。所以者何？是诸菩萨善根增上出过世间，所受身形内外清净，故无虫类侵食其身。如如善根渐渐增益，如是如是身心转净，由此因缘，是诸菩萨身心坚固犹若金刚，不为违缘之所侵恼。善现，若成就如是诸行、状、相，当知是为不退转菩萨摩诃萨。”

时，具寿善现白佛言：“世尊，是菩萨摩诃萨云何而得身心清净？”

佛言：“善现，是菩萨摩诃萨如如善根渐渐增长，如是如是身心谄曲，由善根力所除遣故，穷未来际毕竟不起，由此而得身心清净。

“复次，善现，是菩萨摩诃萨如如善根渐渐增长，如是如是身、语、意业，由善根力所磨莹故，远离一切浊秽邪曲，由此而得身心清净；身心净故超过声闻及独觉地，住菩萨位坚固不动。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，不重利养，不徇名誉，于诸饮食、衣服、卧具、房舍、资财皆不贪染；虽受十二杜多功德，而于其中都无所恃。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，常修布施波罗蜜多，悭贪之心毕竟不起；常修净戒波罗蜜多，犯戒之心毕竟不起；常修安忍波罗蜜多，忿恚之心毕竟不起；常修精进波罗蜜多，懈怠之心毕竟不起；常修静虑波罗蜜多，散乱之心毕竟不起；常修般若波罗蜜多，愚痴之心毕竟不起。由此嫉妒、谄诳、骄逸、覆恼等心亦永不起。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，觉慧坚固能深悟入，听闻正法恭敬信受，随所听闻世、出世法，皆能方便会入般若波罗蜜多甚深理趣。诸所造作世间事业，亦以般若波罗蜜多会入法性，不见一事出法性者；设有不与法性相应，亦能方便会入般若波罗蜜多甚深理趣，由此不见出法性者。善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，设有恶魔现前化作八大地狱，复于一一大地狱中，化作多百菩萨、多千菩萨、多百千菩萨、多俱胝菩萨、多百俱胝菩萨、多千俱胝菩萨、多百千俱胝菩萨、多百千俱胝那庾多菩萨，皆被猛焰交彻烧然，各受辛酸楚毒大苦。作是化已，语不退转诸菩萨言：‘此诸菩萨皆受如来、应、正等觉不退转记，故生如是大地狱中，恒受如斯种种剧苦。汝等菩萨既受如来、应、正等觉不退转记，亦当堕此大地狱中受诸剧苦。佛授汝等大地狱中受极苦记，非授无上正等菩提不退转记。是故汝等应速弃舍大菩提心，可得免脱大地狱苦，生于天上或生人中受诸富乐。’

“善现，尔时，不退转菩萨摩诃萨见闻此事，其心不动亦不惊疑，但作是念：‘受不退转记菩萨摩诃萨，若堕地狱、傍生、鬼界、阿素洛中，终无是处。何以故？不退转位菩萨，定无不善业故，亦无善业招苦果故。如来必无虚诳语故，诸佛所说皆为利乐一切有情，大慈悲心所流出故。所见闻者，定是恶魔所作所说。’善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，设有恶魔作沙门像，来至其所，唱如是言：‘汝先所闻应修布施波罗蜜多究竟圆满，应修净戒、安忍、精进、静虑、般若波罗蜜多究竟圆满，当证无上正等菩提，如是所闻皆为邪说，应疾弃舍。又汝先闻，应于过去、未来、现在一切如来、应、正等觉及诸弟子，从初发心乃至法住，其中所有功德善根，皆生随喜一切合集，与诸有情回向无上正等菩提。如是所闻亦为邪说，应疾弃舍。若汝弃舍所闻邪法，我当教汝真实佛法，令汝修学速证无上正等菩提。汝先所闻，非真佛语，是文颂者虚妄撰集。我之所说，是真佛语。’善现，若菩萨摩诃萨闻如是语心动惊疑，当知未得诸佛为受不退转记，彼于无上正等菩提犹未决定。

“善现，若菩萨摩诃萨闻如是语，其心不动亦不惊疑，但随无作、无相、无生法性而住。善现，是菩萨摩诃萨诸有所作不信他语，不随他教而修布施波罗蜜多，不随他教而修净戒、安忍、精进、静虑、般若波罗蜜多；不随他教而住内空，不随他教而住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；不随他教而住真如，不随他教而住法界、法性、不虚妄性、不变异性、平等性、离生性、法定、法住、实际、虚空界、不思议界；不随他教而修四念住，不随他教而修四正断、四神足、五根、五力、七等觉支、八圣道支；不随他教而住苦圣谛，不随他教而住集、灭、道圣谛；不随他教而修四静虑，不随他教而修四无量、四无色定；不随他教而修八解脱，不随他教而修八胜处、九次第定、十遍处；不随他教而修空解脱门，不随他教而修无相、无愿解脱门；不随他教而修极喜地，不随他教而修离垢地、发光地、焰慧地、极难胜地、现前地、远行地、不动地、善慧地、法云地；不随他教而修五眼，不随他教而修六神通；不随他教而修三摩地门，不随他教而修陀罗尼门；不随他教而修佛十力，不随他教而修四无所畏、四无碍解、大慈、大悲、大喜、大舍、十八佛不共法；不随他教而修顺逆观十二支缘起；不随他教而知苦、断集、证灭、修道；不随他教而起证预流果智，不随他教而起证一来、不还、阿罗汉果智；不随他教而起证独觉菩提智；不随他教而起入菩萨正性离生位智；不随他教而严净佛土，不随他教而成熟有情；不随他教而起菩萨神通；不随他教而修一切智，不随他教而修道相智、一切相智；不随他教而断一切烦恼相续习气；不随他教而修无忘失法，不随他教而修恒住舍性；不随他教而自摄受圆满寿量；不随他教而转法轮；不随他教而护正法；不随他教而趣无上正等菩提。

“善现，如漏尽阿罗汉诸有所作不信他语，现证法性无惑无疑，一切恶魔不能倾动；如是不退转菩萨摩诃萨，一切声闻、独觉、外道、诸恶魔等，不能破坏折伏其心，令于无上正等菩提而生退屈。

“善现，是菩萨摩诃萨决定已住不退转地，所有事业皆自思惟，非但信他而便起作，乃至如来、应、正等觉所有言教尚不信行，况信声闻、独觉、外道、恶魔等语而有所作？是诸菩萨诸有所为但信他行，终无是处。何以故？善现，是菩萨摩诃萨不见有法可信行者。所以者何？

“善现，是菩萨摩诃萨不见色，不见受、想、行、识可信行者；亦不见色真如，不见受、想、行、识真如可信行者。

“善现，是菩萨摩诃萨不见眼处，不见耳、鼻、舌、身、意处可信行者；亦不见眼处真如，不见耳、鼻、舌、身、意处真如可信行者。

“善现，是菩萨摩诃萨不见色处，不见声、香、味、触、法处可信行者；亦不见色处真如，不见声、香、味、触、法处真如可信行者。

“善现，是菩萨摩诃萨不见眼界，不见耳、鼻、舌、身、意界可信行者；亦不见眼界真如，不见耳、鼻、舌、身、意界真如可信行者。

“善现，是菩萨摩诃萨不见色界，不见声、香、味、触、法界可信行者；亦不见色界真如，不见声、香、味、触、法界真如可信行者。

“善现，是菩萨摩诃萨不见眼识界，不见耳、鼻、舌、身、意识界可信行者；亦不见眼识界真如，不见耳、鼻、舌、身、意识界真如可信行者。

“善现，是菩萨摩诃萨不见眼触，不见耳、鼻、舌、身、意触可信行者；亦不见眼触真如，不见耳、鼻、舌、身、意触真如可信行者。

”善现，是菩萨摩诃萨不见眼触为缘所生诸受，不见耳、鼻、舌、身、意触为缘所生诸受可信行者；亦不见眼触为缘所生诸受真如，不见耳、鼻、舌、身、意触为缘所生诸受真如可信行者。

“善现，是菩萨摩诃萨不见地界，不见水、火、风、空、识界可信行者；亦不见地界真如，不见水、火、风、空、识界真如可信行者。

“善现，是菩萨摩诃萨不见无明，不见行、识、名色、六处、触、受、爱、取、有、生、老死可信行者；亦不见无明真如，不见行、识、名色、六处、触、受、爱、取、有、生、老死真如可信行者。

“善现，是菩萨摩诃萨不见布施波罗蜜多，不见净戒、安忍、精进、静虑、般若波罗蜜多可信行者；亦不见布施波罗蜜多真如，不见净戒、安忍、精进、静虑、般若波罗蜜多真如可信行者。

“善现，是菩萨摩诃萨不见内空，不见外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空可信行者；亦不见内空真如，不见外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如可信行者。

“善现，是菩萨摩诃萨不见真如，不见法界、法性、不虚妄性、不变异性、平等性、离生性、法定、法住、实际、虚空界、不思议界可信行者；亦不见真如真如，不见法界、法性、不虚妄性、不变异性、平等性、离生性、法定、法住、实际、虚空界、不思议界真如可信行者。

“善现，是菩萨摩诃萨不见四念住，不见四正断、四神足、五根、五力、七等觉支、八圣道支可信行者；亦不见四念住真如，不见四正断、四神足、五根、五力、七等觉支、八圣道支真如可信行者。

“善现，是菩萨摩诃萨不见苦圣谛，不见集、灭、道圣谛可信行者；亦不见苦圣谛真如，不见集、灭、道圣谛真如可信行者。

“善现，是菩萨摩诃萨不见四静虑，不见四无量、四无色定可信行者；亦不见四静虑真如，不见四无量、四无色定真如可信行者。

“善现，是菩萨摩诃萨不见八解脱，不见八胜处、九次第定、十遍处可信行者；亦不见八解脱真如，不见八胜处、九次第定、十遍处真如可信行者。

“善现，是菩萨摩诃萨不见空解脱门，不见无相、无愿解脱门可信行者；亦不见空解脱门真如，不见无相、无愿解脱门真如可信行者。

“善现，是菩萨摩诃萨不见五眼，不见六神通可信行者；亦不见五眼真如，不见六神通真如可信行者。

“善现，是菩萨摩诃萨不见三摩地门，不见陀罗尼门可信行者；亦不见三摩地门真如，不见陀罗尼门真如可信行者。

“善现，是菩萨摩诃萨不见佛十力，不见四无所畏、四无碍解、大慈、大悲、大喜、大舍、十八佛不共法可信行者；亦不见佛十力真如，不见四无所畏、四无碍解、大慈、大悲、大喜、大舍、十八佛不共法真如可信行者。

“善现，是菩萨摩诃萨不见预流果，不见一来、不还、阿罗汉果可信行者；亦不见预流果真如，不见一来、不还、阿罗汉果真如可信行者。

“善现，是菩萨摩诃萨不见独觉菩提可信行者，亦不见独觉菩提真如可信行者。

“善现，是菩萨摩诃萨不见一切智，不见道相智、一切相智可信行者；亦不见一切智真如，不见道相智、一切相智真如可信行者。

“善现，是菩萨摩诃萨不见异生地，不见声闻地、独觉地、菩萨地、如来地可信行者；亦不见异生地真如，不见声闻地、独觉地、菩萨地、如来地真如可信行者。

“善现，是菩萨摩诃萨不见诸佛无上正等菩提可信行者，亦不见诸佛无上正等菩提真如可信行者。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，设有恶魔作苾刍像，来诣其所，说如是言：‘汝等所行是生死法，非由此得一切智智。汝等今应修尽苦道，速尽众苦，证般涅槃。’是时，恶魔即为菩萨说堕生死相似道法，所谓骨想、或青瘀想、或脓烂想、或胮胀想、或虫食想、或异赤想、或慈、或悲、或喜、或舍、或初静虑、或乃至第四静虑、或空无边处、或乃至非想非非想处，告菩萨言：‘此是真道真行！汝用此道此行，当得预流果、或一来果、或不还果、或阿罗汉果、或独觉菩提。汝由此道由此行故，速尽一切生老病死，何用久受生死苦为？现在苦身，尚应厌舍，况更求受当来苦身？宜自审思，舍先所信。’

“善现，是菩萨摩诃萨闻彼语时，其心不动亦不惊疑，但作是念：‘今此苾刍益我不少，能为我说相似道法！令我识知此道不能证预流果、或一来果、或不还果、或阿罗汉果、或独觉菩提，况当能证诸佛无上正等菩提？’是菩萨摩诃萨作此念已，深生欢喜，复作是念：‘今此苾刍甚为益我，方便为我说滞碍法，令我了知滞碍法已，于三乘道自在修学。’

“善现，尔时恶魔知是菩萨深心欢喜，复作是言：‘善男子，汝欲见诸菩萨摩诃萨长时勤行无益行不？谓诸菩萨摩诃萨众，经如殑伽沙数大劫，以无量种上妙衣服、饮食、卧具、医药、资财、华香等物，供养恭敬、尊重赞叹殑伽沙等诸佛世尊；复于殑伽沙等佛所，修行布施波罗蜜多，修行净戒、安忍、精进、静虑、般若波罗蜜多；亦于殑伽沙等佛所，学住内空，学住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；亦于殑伽沙等佛所，学住真如，学住法界、法性、不虚妄性、不变异性、平等性、离生性、法定、法住、实际、虚空界、不思议界；亦于殑伽沙等佛所，修四念住，修四正断、四神足、五根、五力、七等觉支、八圣道支；亦于殑伽沙等佛所，学住苦圣谛，学住集、灭、道圣谛；亦于殑伽沙等佛所，修四静虑，修四无量、四无色定；亦于殑伽沙等佛所，修八解脱，修八胜处、九次第定、十遍处；亦于殑伽沙等佛所，修空解脱门，修无相、无愿解脱门；亦于殑伽沙等佛所，修极喜地，修离垢地、发光地、焰慧地、极难胜地、现前地、远行地、不动地、善慧地、法云地；亦于殑伽沙等佛所，修五眼，修六神通；亦于殑伽沙等佛所，修三摩地门，修陀罗尼门；亦于殑伽沙等佛所，修佛十力，修四无所畏、四无碍解、大慈、大悲、大喜、大舍、十八佛不共法；亦于殑伽沙等佛所，修无忘失法，修恒住舍性；亦于殑伽沙等佛所，修顺逆观十二支缘起；亦于殑伽沙等佛所，严净佛土、成熟有情；亦于殑伽沙等佛所，修诸菩萨殊胜神通；亦于殑伽沙等佛所，修圆满寿量，学转法轮、护持正法；亦于殑伽沙等佛所，修一切智，修道相智、一切相智。

“‘是诸菩萨摩诃萨众，亦亲近承事如殑伽沙佛，于诸佛所请问菩萨摩诃萨道，谓作是言：“云何菩萨摩诃萨安住大乘？云何菩萨摩诃萨修行布施波罗蜜多，修行净戒、安忍、精进、静虑、般若波罗蜜多？云何菩萨摩诃萨学住内空，学住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空？云何菩萨摩诃萨学住真如，学住法界、法性、不虚妄性、不变异性、平等性、离生性、法定、法住、实际、虚空界、不思议界？云何菩萨摩诃萨修四念住，修四正断、四神足、五根、五力、七等觉支、八圣道支？云何菩萨摩诃萨学住苦圣谛，学住集、灭、道圣谛？云何菩萨摩诃萨修四静虑，修四无量、四无色定？云何菩萨摩诃萨修八解脱，修八胜处、九次第定、十遍处？云何菩萨摩诃萨修空解脱门，修无相、无愿解脱门？云何菩萨摩诃萨修极喜地，修离垢地、发光地、焰慧地、极难胜地、现前地、远行地、不动地、善慧地、法云地？云何菩萨摩诃萨修五眼，修六神通？云何菩萨摩诃萨修三摩地门，修陀罗尼门？云何菩萨摩诃萨修佛十力，修四无所畏、四无碍解、大慈、大悲、大喜、大舍、十八佛不共法？云何菩萨摩诃萨修无忘失法，修恒住舍性？云何菩萨摩诃萨修顺逆观十二支缘起？云何菩萨摩诃萨严净佛土、成熟有情？云何菩萨摩诃萨修诸菩萨殊胜神通？云何菩萨摩诃萨修圆满寿量？云何菩萨摩诃萨学转大法轮？云何菩萨摩诃萨护持正法令得久住？云何菩萨摩诃萨修一切智，修道相智、一切相智？”殑伽沙等诸佛世尊，如所请问，次第为说。是诸菩萨摩诃萨众，如佛教诲安住修学，经无量劫炽然精进，尚不能得一切智智，况今汝等所修所学，能证无上正等菩提？’

“善现，是菩萨摩诃萨虽闻其言而心无异，不惊不恐，无疑无惑，倍复欢喜，作是念言：‘今此苾刍多益于我，方便为我说障道法，令我知此障道之法决定不能证预流果、或一来果、或不还果、或阿罗汉果、或独觉菩提，况能证得一切智智？’

“善现，时彼恶魔知是菩萨心不退屈无怖无疑，即于是处化作无量苾刍形像，语菩萨言：‘此诸苾刍，皆于过去希求无上正等菩提，经无量劫修行种种难行苦行而不能得；今皆退住阿罗汉果，诸漏已尽，至苦边际。云何汝等能证无上正等菩提？’善现，是菩萨摩诃萨见闻此已，即作是念：‘定是恶魔化作如此苾刍形像扰乱我心，因说滞碍相似道法。必无菩萨摩诃萨众修行般若波罗蜜多至圆满位，不得无上正等菩提，退堕声闻或独觉地。’

“尔时，菩萨复作是念：‘若菩萨摩诃萨修行布施波罗蜜多，修行净戒、安忍、精进、静虑、般若波罗蜜多至圆满位，不得无上正等菩提，必无是处。若菩萨摩诃萨学住内空，学住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空至圆满位，不得无上正等菩提，必无是处。若菩萨摩诃萨学住真如，学住法界、法性、不虚妄性、不变异性、平等性、离生性、法定、法住、实际、虚空界、不思议界至圆满位，不得无上正等菩提，必无是处。若菩萨摩诃萨修四念住，修四正断、四神足、五根、五力、七等觉支、八圣道支至圆满位，不得无上正等菩提，必无是处。若菩萨摩诃萨学住苦圣谛，学住集、灭、道圣谛至圆满位，不得无上正等菩提，必无是处。若菩萨摩诃萨修四静虑，修四无量、四无色定至圆满位，不得无上正等菩提，必无是处。若菩萨摩诃萨修八解脱，修八胜处、九次第定、十遍处至圆满位，不得无上正等菩提，必无是处。若菩萨摩诃萨修空解脱门，修无相、无愿解脱门至圆满位，不得无上正等菩提，必无是处。若菩萨摩诃萨修极喜地，修离垢地、发光地、焰慧地、极难胜地、现前地、远行地、不动地、善慧地、法云地至圆满位，不得无上正等菩提，必无是处。若菩萨摩诃萨修五眼，修六神通至圆满位，不得无上正等菩提，必无是处。若菩萨摩诃萨修三摩地门，修陀罗尼门至圆满位，不得无上正等菩提，必无是处。若菩萨摩诃萨修佛十力，修四无所畏、四无碍解、大慈、大悲、大喜、大舍、十八佛不共法至圆满位，不得无上正等菩提，必无是处。若菩萨摩诃萨修无忘失法，修恒住舍性至圆满位，不得无上正等菩提，必无是处。若菩萨摩诃萨修顺逆观十二支缘起至圆满位，不得无上正等菩提，必无是处。若菩萨摩诃萨严净佛土、成熟有情至圆满位，不得无上正等菩提，必无是处。若菩萨摩诃萨修诸菩萨殊胜神通至圆满位，不得无上正等菩提，必无是处。若菩萨摩诃萨修圆满寿量至圆满位，不得无上正等菩提，必无是处。若菩萨摩诃萨学转法轮护持正法至圆满位，不得无上正等菩提，必无是处。若菩萨摩诃萨修一切智，修道相智、一切相智至圆满位，不得无上正等菩提，必无是处。’善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，常行般若波罗蜜多，恒作是念：‘若菩萨摩诃萨如诸佛教精勤修学，常不远离布施、净戒、安忍、精进、静虑、般若波罗蜜多所摄妙行，常不远离布施、净戒、安忍、精进、静虑、般若波罗蜜多相应作意，常不远离一切智智相应作意，常以方便劝诸有情精勤修学布施、净戒、安忍、精进、静虑、般若波罗蜜多。是菩萨摩诃萨决定不退布施波罗蜜多，决定不退净戒、安忍、精进、静虑、般若波罗蜜多；决定不退内空，决定不退外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；决定不退真如，决定不退法界、法性、不虚妄性、不变异性、平等性、离生性、法定、法住、实际、虚空界、不思议界；决定不退四念住，决定不退四正断、四神足、五根、五力、七等觉支、八圣道支；决定不退苦圣谛，决定不退集、灭、道圣谛；决定不退四静虑，决定不退四无量、四无色定；决定不退八解脱，决定不退八胜处、九次第定、十遍处；决定不退空解脱门，决定不退无相、无愿解脱门；决定不退极喜地，决定不退离垢地、发光地、焰慧地、极难胜地、现前地、远行地、不动地、善慧地、法云地；决定不退五眼，决定不退六神通；决定不退三摩地门，决定不退陀罗尼门；决定不退佛十力，决定不退四无所畏、四无碍解、大慈、大悲、大喜、大舍、十八佛不共法；决定不退无忘失法，决定不退恒住舍性；决定不退一切智，决定不退道相智、一切相智；决定不退阿耨多罗三藐三菩提。’善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，常行般若波罗蜜多，恒作是念：‘若菩萨摩诃萨觉知魔事不随魔事，觉知恶友不随恶友语，觉知境界不随境界转。是菩萨摩诃萨决定不退布施波罗蜜多，决定不退净戒、安忍、精进、静虑、般若波罗蜜多；决定不退内空，决定不退外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；决定不退真如，决定不退法界、法性、不虚妄性、不变异性、平等性、离生性、法定、法住、实际、虚空界、不思议界；决定不退四念住，决定不退四正断、四神足、五根、五力、七等觉支、八圣道支；决定不退苦圣谛，决定不退集、灭、道圣谛；决定不退四静虑，决定不退四无量、四无色定；决定不退八解脱，决定不退八胜处、九次第定、十遍处；决定不退空解脱门，决定不退无相、无愿解脱门；决定不退极喜地，决定不退离垢地、发光地、焰慧地、极难胜地、现前地、远行地、不动地、善慧地、法云地；决定不退五眼，决定不退六神通；决定不退三摩地门，决定不退陀罗尼门；决定不退佛十力，决定不退四无所畏、四无碍解、大慈、大悲、大喜、大舍、十八佛不共法；决定不退无忘失法，决定不退恒住舍性；决定不退一切智，决定不退道相智、一切相智；决定不退阿耨多罗三藐三菩提。’善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，闻诸如来、应、正等觉所说法要，深心欢喜、恭敬信受、善解义趣；其心坚固犹若金刚，不可动转，不可引夺，常勤修学布施、净戒、安忍、精进、静虑、般若波罗蜜多，亦劝有情精勤修学布施、净戒、安忍、精进、静虑、般若波罗蜜多。善现，若成就如是诸行、状、相，当知是为不退转菩萨摩诃萨。”

尔时，具寿善现白佛言：“世尊，诸不退转位菩萨摩诃萨，于何退转故名不退转耶？”

佛言：“善现，是菩萨摩诃萨于色想退转故名不退转，于受、想、行、识想退转故名不退转。

“善现，是菩萨摩诃萨于眼处想退转故名不退转，于耳、鼻、舌、身、意处想退转故名不退转。

“善现，是菩萨摩诃萨于色处想退转故名不退转，于声、香、味、触、法处想退转故名不退转。

“善现，是菩萨摩诃萨于眼界想退转故名不退转，于耳、鼻、舌、身、意界想退转故名不退转。

“善现，是菩萨摩诃萨于色界想退转故名不退转，于声、香、味、触、法界想退转故名不退转。

“善现，是菩萨摩诃萨于眼识界想退转故名不退转，于耳、鼻、舌、身、意识界想退转故名不退转。

“善现，是菩萨摩诃萨于眼触想退转故名不退转，于耳、鼻、舌、身、意触想退转故名不退转。

“善现，是菩萨摩诃萨于眼触为缘所生诸受想退转故名不退转，于耳、鼻、舌、身、意触为缘所生诸受想退转故名不退转。

“善现，是菩萨摩诃萨于地界想退转故名不退转，于水、火、风、空、识界想退转故名不退转。

“善现，是菩萨摩诃萨于无明想退转故名不退转，于行、识、名色、六处、触、受、爱、取、有、生、老死想退转故名不退转。

“善现，是菩萨摩诃萨于贪想退转故名不退转，于瞋想、痴想、诸恶见想退转故名不退转。

## 大般若波罗蜜多经卷第三百二十七

### 初分不退转品第四十九之三

“善现，是菩萨摩诃萨于布施波罗蜜多想退转故名不退转，于净戒、安忍、精进、静虑、般若波罗蜜多想退转故名不退转。

“善现，是菩萨摩诃萨于内空想退转故名不退转，于外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空想退转故名不退转。

“善现，是菩萨摩诃萨于真如想退转故名不退转，于法界、法性、不虚妄性、不变异性、平等性、离生性、法定、法住、实际、虚空界、不思议界想退转故名不退转。

“善现，是菩萨摩诃萨于四念住想退转故名不退转，于四正断、四神足、五根、五力、七等觉支、八圣道支想退转故名不退转。

“善现，是菩萨摩诃萨于苦圣谛想退转故名不退转，于集、灭、道圣谛想退转故名不退转。

“善现，是菩萨摩诃萨于四静虑想退转故名不退转，于四无量、四无色定想退转故名不退转。

“善现，是菩萨摩诃萨于八解脱想退转故名不退转，于八胜处、九次第定、十遍处想退转故名不退转。

“善现，是菩萨摩诃萨于空解脱门想退转故名不退转，于无相、无愿解脱门想退转故名不退转。

“善现，是菩萨摩诃萨于极喜地想退转故名不退转，于离垢地、发光地、焰慧地、极难胜地、现前地、远行地、不动地、善慧地、法云地想退转故名不退转。

“善现，是菩萨摩诃萨于五眼想退转故名不退转，于六神通想退转故名不退转。

“善现，是菩萨摩诃萨于三摩地门想退转故名不退转，于陀罗尼门想退转故名不退转。

“善现，是菩萨摩诃萨于佛十力想退转故名不退转，于四无所畏、四无碍解、大慈、大悲、大喜、大舍、十八佛不共法想退转故名不退转。

“善现，是菩萨摩诃萨于无忘失法想退转故名不退转，于恒住舍性想退转故名不退转。

“善现，是菩萨摩诃萨于预流果想退转故名不退转，于一来、不还、阿罗汉果想退转故名不退转。

“善现，是菩萨摩诃萨于独觉菩提想退转故名不退转。

“善现，是菩萨摩诃萨于一切智想退转故名不退转，于道相智、一切相智想退转故名不退转。

“善现，是菩萨摩诃萨于异生想退转故名不退转，于声闻想、独觉想、菩萨想、如来想退转故名不退转。

“所以者何？善现，是菩萨摩诃萨以自想空观一切法，已入菩萨正性离生，乃至不见少法可得，不可得故无所造作，无造作故毕竟不生，毕竟不生故名无生法忍，由得如是无生法忍故名不退转菩萨摩诃萨。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，设有恶魔来到其所，为恼坏故语菩萨言：‘无上菩提与虚空等，自性、自相皆毕竟空，都无所有。诸法自性、自相亦然，与虚空等，自性、自相毕竟空中，无有一法可名能证，无有一法可名所证，证处、证时及由此证亦不可得。既一切法性、相皆空，与虚空等，汝等云何唐受勤苦求证无上正等菩提？汝先所闻诸菩萨众应证无上正等菩提，皆是魔说，非真佛语。汝等应舍大菩提愿，勿于长夜唐为利乐一切有情自受勤苦。虽行种种难行苦行，欲求菩提，终不能得。’

“善现，是菩萨摩诃萨闻彼语时，能审观察：‘此恶魔事，欲退坏我所发无上正等觉心，我今不应信受彼说。虽一切法与虚空等，自性、自相皆毕竟空，而诸有情生死长夜不知、不见、不解、不觉，颠倒放逸，受诸剧苦。我当擐以性相皆空如太虚空大功德铠，速趣无上正等菩提，为诸有情如应说法，令其解脱生死大苦，得预流果、得一来果、得不还果、得阿罗汉果、得独觉菩提，或得无上正等菩提。’

“善现，是菩萨摩诃萨从初发心已闻此法，其心坚固不动不转；依此坚固不动转心，恒正修行布施、净戒、安忍、精进、静虑、般若波罗蜜多；由此六种随分成就，已入菩萨正性离生；复正修行布施、净戒、安忍、精进、静虑、般若波罗蜜多，由此得入不退转位。是故恶魔虽设种种矫诈方便，而不能退菩萨所发大菩提心。

“善现，若成就如是诸行、状、相，当知是为不退转菩萨摩诃萨。”

尔时，具寿善现白佛言：“世尊，是菩萨摩诃萨为不退转故名不退转，为退转故名不退转耶？”

佛言：“善现，是菩萨摩诃萨以不退转故名不退转，亦以退转故名不退转。”

“世尊，是菩萨摩诃萨云何以不退转故名不退转？云何亦以退转故名不退转？”

“善现，是菩萨摩诃萨超过声闻及独觉地，不复退堕彼二地中，由斯故说不退转故名不退转；是菩萨摩诃萨远离声闻及独觉地，于彼二地决定退舍，由斯故说以退转故名不退转。

“复次，善现，若不退转位菩萨摩诃萨，欲入初静虑即随意能入，欲入第二、第三、第四静虑亦随意能入；欲入慈无量即随意能入，欲入悲、喜、舍无量亦随意能入；欲入空无边处定即随意能入，欲入识无边处、无所有处、非想非非想处定亦随意能入；欲起四念住即随意能起，欲起四正断、四神足、五根、五力、七等觉支、八圣道支亦随意能起；欲起初解脱即随意能起，欲起第二解脱乃至第八解脱亦随意能起；欲起初胜处即随意能起，欲起第二胜处乃至第八胜处亦随意能起；欲入初静虑定即随意能入，欲入第二静虑定乃至灭受想定亦随意能入；欲起初遍处即随意能起，欲起第二遍处乃至第十遍处亦随意能起；欲起空解脱门即随意能起，欲起无相、无愿解脱门亦随意能起；欲引发五神通即随意能引发。

“善现，是菩萨摩诃萨虽入初静虑，而不受初静虑果，虽入第二、第三、第四静虑，而不受第二、第三、第四静虑果；虽入慈无量而不受慈无量果，虽入悲、喜、舍无量而不受悲、喜、舍无量果；虽入空无边处定而不受空无边处定果，虽入识无边处、无所有处、非想非非想处定而不受识无边处、无所有处、非想非非想处定果；虽起四念住而不受四念住果，虽起四正断、四神足、五根、五力、七等觉支、八圣道支而不受四正断乃至八圣道支果；虽起初解脱而不受初解脱果，虽起第二解脱乃至第八解脱而不受第二解脱乃至第八解脱果；虽起初胜处而不受初胜处果，虽起第二胜处乃至第八胜处而不受第二胜处乃至第八胜处果；虽入初静虑定而不受初静虑定果，虽入第二静虑定乃至灭受想定而不受第二静虑定乃至灭受想定果；虽起初遍处而不受初遍处果，虽起第二遍处乃至第十遍处而不受第二遍处乃至第十遍处果；虽起空解脱门而不受空解脱门果，虽起无相、无愿解脱门而不受无相、无愿解脱门果；虽引发五神通而不受五神通果。

“善现，由此因缘，是菩萨摩诃萨不随静虑、无量等至及余功德势力而生，亦不证预流果、或一来果、或不还果、或阿罗汉果、或独觉菩提。

“善现，是菩萨摩诃萨为欲利乐诸有情故，随欲摄受所应受身，即随所愿皆能摄受。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，成就无上菩提作意，常不远离大菩提心，不贵重色，不贵重受、想、行、识；不贵重眼处，不贵重耳、鼻、舌、身、意处；不贵重色处，不贵重声、香、味、触、法处；不贵重眼界，不贵重耳、鼻、舌、身、意界；不贵重色界，不贵重声、香、味、触、法界；不贵重眼识界，不贵重耳、鼻、舌、身、意识界；不贵重眼触，不贵重耳、鼻、舌、身、意触；不贵重眼触为缘所生诸受，不贵重耳、鼻、舌、身、意触为缘所生诸受；不贵重地界，不贵重水、火、风、空、识界；不贵重缘性、缘起；不贵重诸相、随好；不贵重有色、无色法，不贵重有见、无见法，不贵重有对、无对法，不贵重有漏、无漏法，不贵重有为、无为法，不贵重世间、出世间法；不贵重我，不贵重有情、命者、生者、养者、士夫、补特伽罗、意生、儒童、作者、受者、知者、见者；不贵重徒众，不贵重眷属；不贵重布施波罗蜜多，不贵重净戒、安忍、精进、静虑、般若波罗蜜多；不贵重十善业道；不贵重四静虑，不贵重四无量、四无色定；不贵重五神通；不贵重四念住，不贵重四正断、四神足、五根、五力、七等觉支、八圣道支；不贵重八解脱，不贵重八胜处、九次第定、十遍处；不贵重空解脱门，不贵重无相、无愿解脱门；不贵重苦圣谛，不贵重集、灭、道圣谛；不贵重内空，不贵重外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；不贵重真如，不贵重法界、法性、不虚妄性、不变异性、平等性、离生性、法定、法住、实际、虚空界、不思议界；不贵重极喜地，不贵重离垢地、发光地、焰慧地、极难胜地、现前地、远行地、不动地、善慧地、法云地；不贵重五眼，不贵重六神通；不贵重佛十力，不贵重四无所畏、四无碍解、大慈、大悲、大喜、大舍、十八佛不共法；不贵重无忘失法，不贵重恒住舍性；不贵重声闻，不贵重独觉，不贵重菩萨，不贵重如来；不贵重预流果，不贵重一来、不还、阿罗汉果；不贵重独觉菩提；不贵重一切智，不贵重道相智、一切相智；不贵重阿耨多罗三藐三菩提；不贵重严净佛土，不贵重成熟有情；不贵重多见诸佛；不贵重种诸善根。何以故？

“善现，是菩萨摩诃萨达一切法与虚空等，自性、自相皆毕竟空都无所有，不见有法可生贵重，能生、所生、生时、生处、由此故生皆不可得。何以故？善现，是一切法与虚空等，性、相皆空无生义故。

“善现，是菩萨摩诃萨成就无上菩提作意，常不远离大菩提心，身四威仪往来入出，举足下足心无散乱，行住坐卧进止威仪，所作事业皆住正念。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，为欲饶益诸有情故，现处居家，方便善巧。虽现摄受五欲乐具，而于其中不生染著，皆为济给诸有情故，谓诸有情须食与食，须饮与饮，须衣与衣，须卧具与卧具，须医药与医药，须室宅与室宅，须资财与资财，随诸有情所求皆与，令其意愿悉皆满足。

“善现，是菩萨摩诃萨自行布施波罗蜜多，亦劝他行布施波罗蜜多，恒乐称扬行布施波罗蜜多法，欢喜赞叹行布施波罗蜜多者；自行净戒波罗蜜多，亦劝他行净戒波罗蜜多，恒乐称扬行净戒波罗蜜多法，欢喜赞叹行净戒波罗蜜多者；自行安忍波罗蜜多，亦劝他行安忍波罗蜜多，恒乐称扬行安忍波罗蜜多法，欢喜赞叹行安忍波罗蜜多者；自行精进波罗蜜多，亦劝他行精进波罗蜜多，恒乐称扬行精进波罗蜜多法，欢喜赞叹行精进波罗蜜多者；自行静虑波罗蜜多，亦劝他行静虑波罗蜜多，恒乐称扬行静虑波罗蜜多法，欢喜赞叹行静虑波罗蜜多者；自行般若波罗蜜多，亦劝他行般若波罗蜜多，恒乐称扬行般若波罗蜜多法，欢喜赞叹行般若波罗蜜多者。

“善现，是菩萨摩诃萨现处居家，以神通力或大愿力，摄受珍财满赡部洲，持以供养佛、法、僧宝，及施贫乏诸有情类；以神通力或大愿力，摄受珍财满四大洲，持以供养佛、法、僧宝，及施贫乏诸有情类；以神通力或大愿力，摄受珍财满小千界，持以供养佛、法、僧宝，及施贫乏诸有情类；以神通力或大愿力，摄受珍财满中千界，持以供养佛、法、僧宝，及施贫乏诸有情类；以神通力或大愿力，摄受珍财充满三千大千世界，持以供养佛、法、僧宝，及施贫乏诸有情类。

“善现，是菩萨摩诃萨虽现处居家而常修梵行，终不受用诸妙欲境。虽现摄受种种珍财，而于其中不起染著；又于摄受诸欲乐具及珍财时，终不逼迫诸有情类令生忧苦。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，有执金刚药叉神主，恒随左右，密为守护，常作是念：‘此菩萨摩诃萨不久当证无上菩提！愿我恒随，密为守护。’乃至无上正等菩提，五执金刚药叉神众亦随守护，时无暂舍，使人非人等皆不能损害。诸天、魔、梵及余世间，亦无有能以法破坏所发无上正等觉心。由此因缘，是诸菩萨乃至无上正等菩提，身意泰然，恒无扰乱。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，世间五根常无缺减，所谓眼根、耳根、鼻根、舌根、身根；出世五根亦无缺减，所谓信根、精进根、念根、定根、慧根。

“善现，是菩萨摩诃萨身支圆满，相好庄严，心诸功德念念增进，乃至无上正等菩提。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，恒为上士，不为下士。”

时，具寿善现白佛言：“世尊，云何说此菩萨摩诃萨，恒为上士，不为下士？”

佛言：“善现，是菩萨摩诃萨一切烦恼不复现前，刹那刹那功德增进，乃至无上正等菩提，于一切时心无散乱。故我说此菩萨摩诃萨，恒为上士，不为下士。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，成就无上菩提作意，常不远离大菩提心，为净命故不行咒术、医药、占卜诸邪命事，不为名利咒诸鬼神令著男女问其凶吉，亦不咒禁男女、大小、傍生鬼等现希有事，亦不占相寿量长短、财位、男女诸善恶事，亦不悬记寒热、丰俭、吉凶、好恶惑乱有情，亦不咒禁合和汤药、左道疗疾、结好贵人。尚不染心观视男女，欢笑与语，况有余事？何以故？善现，是菩萨摩诃萨知一切法自相皆空，自相空中不见有相，不见相故远离种种邪命、咒术、医药、占相，唯求无上正等菩提，究竟利乐诸有情类。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，于诸世间文章伎艺，虽得善巧而不爱著。所以者何？善现，是菩萨摩诃萨达一切法皆毕竟空，毕竟空中世间所有文章伎艺皆不可得。又诸世间文章伎艺，皆杂秽语邪命所摄，是故菩萨知而不为。善现，是菩萨摩诃萨于诸世俗外道书论，虽亦善知而不乐著。何以故？善现，是菩萨摩诃萨了一切法性相皆空，于此空中一切书论皆不可得。又诸世俗外道书论所说理事多有增减，于菩萨道非为随顺，皆是戏论杂秽语摄，是故菩萨知而不乐。

“善现，若成就如是诸行、状、相，当知是为不退转菩萨摩诃萨。

“复次，善现，诸不退转位菩萨摩诃萨，复有所余诸行、状、相，吾当为汝分别解说。汝应谛听，极善思惟。”

善现请言：“唯然！愿说！我等今者，专意乐闻。”

佛言：“善现，若不退转位菩萨摩诃萨行深般若波罗蜜多，通达诸法皆无所有，常不远离大菩提心，不乐观察论说色蕴，不乐观察论说受、想、行、识蕴；不乐观察论说眼处，不乐观察论说耳、鼻、舌、身、意处；不乐观察论说色处，不乐观察论说声、香、味、触、法处；不乐观察论说眼界，不乐观察论说耳、鼻、舌、身、意界；不乐观察论说色界，不乐观察论说声、香、味、触、法界；不乐观察论说眼识界，不乐观察论说耳、鼻、舌、身、意识界；不乐观察论说眼触，不乐观察论说耳、鼻、舌、身、意触；不乐观察论说眼触为缘所生诸受，不乐观察论说耳、鼻、舌、身、意触为缘所生诸受；不乐观察论说地界，不乐观察论说水、火、风、空、识界；不乐观察论说无明，不乐观察论说行、识、名色、六处、触、受、爱、取、有、生、老死。何以故？善现，是菩萨摩诃萨于蕴、处、界、缘性、缘起毕竟空理，已善思惟、善通达故。

“善现，是菩萨摩诃萨不乐观察论说王事。何以故？善现，是菩萨摩诃萨善住法空，不见少法有胜有劣贵贱相故。

“善现，是菩萨摩诃萨不乐观察论说贼事。何以故？善现，是菩萨摩诃萨住自相空，不见少法有得有失与夺相故。

“善现，是菩萨摩诃萨不乐观察论说军事。何以故？善现，是菩萨摩诃萨住本性空，不见诸法有多有少聚散相故。

“善现，是菩萨摩诃萨不乐观察论说斗诤事。何以故？善现，是菩萨摩诃萨善住真如，不见少法有强有弱爱恚相故。

“善现，是菩萨摩诃萨不乐观察论说男女。何以故？善现，是菩萨摩诃萨住诸法空，不见少法有好有丑爱憎相故。

“善现，是菩萨摩诃萨不乐观察论说聚落。何以故？善现，是菩萨摩诃萨住法实性，不见少法有增有减集散相故。

“善现，是菩萨摩诃萨不乐观察论说城邑。何以故？善现，是菩萨摩诃萨住虚空界，不见诸法有胜有负好恶相故。

“善现，是菩萨摩诃萨不乐观察论说国土。何以故？善现，是菩萨摩诃萨安住实际，不见诸法有属不属此彼相故。

“善现，是菩萨摩诃萨不乐观察论说诸相。何以故？善现，是菩萨摩诃萨安住无相，不见诸法有增有减差别相故。

“善现，是菩萨摩诃萨不乐观察论说是我、有情、命者、生者、养者、士夫、补特伽罗、意生、儒童、作者、受者、知者、见者。何以故？善现，是菩萨摩诃萨住毕竟空，都不见我乃至见者若有若无差别相故。

“善现，是菩萨摩诃萨不乐观察论说世间如是等事，但乐观察论说般若波罗蜜多。何以故？善现，甚深般若波罗蜜多远离众相，能证无上大菩提故。

“善现，是菩萨摩诃萨常不远离一切智智相应作意，修行布施波罗蜜多离悭贪事，修行净戒波罗蜜多离破戒事，修行安忍波罗蜜多离忿诤事，修行精进波罗蜜多离懈怠事，修行静虑波罗蜜多离散乱事，修行般若波罗蜜多离愚痴事。

“善现，是菩萨摩诃萨虽住一切法空，而爱乐正法，不乐非法；虽住不可得空，而常称赞不坏法性饶益有情；虽住真如、法界，而爱善友，不乐恶友。言善友者，谓诸如来、应、正等觉及诸菩萨摩诃萨众。若诸声闻、独觉乘等，能善教化安立有情，令趣无上正等菩提，亦名善友。

“善现，是菩萨摩诃萨为听法故常乐见佛。若闻如来、应、正等觉在余世界现说正法，即以愿力往生彼界，恭敬供养听受正法。

“善现，是菩萨摩诃萨若昼若夜常不远离念佛作意，常不远离闻法作意。由此因缘，随诸国土有诸如来、应、正等觉现说正法，即乘愿力往彼受生，或乘神通而往听法。由是因缘，此诸菩萨生生之处常不离佛，恒闻正法无间无断。

“善现，是菩萨摩诃萨常为利乐诸有情故，虽能现起静虑、无色诸甚深定，而巧方便起欲界心，教诸有情十善业道，亦随愿力现生欲界有佛国土。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，常修布施波罗蜜多，常修净戒、安忍、精进、静虑、般若波罗蜜多。

“善现，是菩萨摩诃萨常住内空，常住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空。

“善现，是菩萨摩诃萨常住真如，常住法界、法性、不虚妄性、不变异性、平等性、离生性、法定、法住、实际、虚空界、不思议界。

“善现，是菩萨摩诃萨常修四念住，常修四正断、四神足、五根、五力、七等觉支、八圣道支。

“善现，是菩萨摩诃萨常住苦圣谛，常住集、灭、道圣谛。

“善现，是菩萨摩诃萨常修四静虑，常修四无量、四无色定。

“善现，是菩萨摩诃萨常修八解脱，常修八胜处、九次第定、十遍处。

“善现，是菩萨摩诃萨常修空解脱门，常修无相、无愿解脱门。

“善现，是菩萨摩诃萨常修五眼，常修六神通。

“善现，是菩萨摩诃萨常修三摩地门，常修陀罗尼门。

“善现，是菩萨摩诃萨常修佛十力，常修四无所畏、四无碍解、大慈、大悲、大喜、大舍、十八佛不共法。

“善现，是菩萨摩诃萨常修一切智，常修道相智、一切相智。

“善现，是菩萨摩诃萨常于自地不起疑惑，不作是念：‘我是不退转，我非不退转。’何以故？善现，是菩萨摩诃萨不见少法可于无上正等菩提说有退转，亦不见少法可于无上正等菩提说无退转。

“善现，是菩萨摩诃萨于自地法无惑无疑。何以故？善现，是菩萨摩诃萨于自地法已善了知、善通达故。善现，如预流者住预流果，于自果法无惑无疑；一来、不还、阿罗汉、独觉各住自果，于自果法亦无惑无疑；是菩萨摩诃萨亦复如是，于自所住不退转地所摄诸法，现知现见，无惑无疑。

“善现，是不退转地菩萨摩诃萨住此地中，严净佛土、成熟有情、修诸功德，有魔事起即能觉知，不随魔事势力而转，善能摧灭种种魔事，令不障碍所修功德。善现，譬如造作无间业者，彼无间心恒常随逐，乃至命终亦不能舍。何以故？善现，彼能等起无间业缠增上势力恒常随转，乃至命尽亦不能伏，设有余心不能遮碍。善现，是不退转位菩萨摩诃萨亦复如是，安住自地，其心不动无所分别，世间天、人、阿素洛等皆不能转。所以者何？是菩萨摩诃萨其心坚固，超诸世间天、人、魔、梵、阿素洛等，已入菩萨正性离生住不退地，已得菩萨殊胜神通，成熟有情，严净佛土，从一佛国至一佛国，供养恭敬、尊重赞叹诸佛世尊，听闻正法，于诸佛所植诸善根，请问菩萨所学法义。

“善现，是菩萨摩诃萨安住自地，有魔事起即能觉知，终不随顺魔事而转，以善巧力集诸魔事置实际中方便除灭，于自地法无惑无疑。何以故？善现，是菩萨摩诃萨知一切法皆入实际，通达实际非一非多，于实际中无所分别；以于实际无惑无疑，于自地法亦无犹豫。

“善现，是菩萨摩诃萨设转受生，亦于实际无复退转趣向声闻或独觉地。何以故？善现，是菩萨摩诃萨知一切法自相皆空，于此空中不见有法若生若灭、若染若净。

“善现，是菩萨摩诃萨乃至转身，亦不疑我当得无上正等菩提为不当得。何以故？善现，是菩萨摩诃萨通达诸法皆自相空，即是无上正等菩提。

“善现，是菩萨摩诃萨安住自地，不随他缘，于自地法无能坏者。所以者何？善现，是菩萨摩诃萨成就无动无退转智，一切恶缘不能倾动。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，设有恶魔作佛形像来至其所，作如是言：‘汝今应求阿罗汉果，永尽诸漏，证般涅槃。汝未堪受大菩提记，亦未证得无生法忍。汝今未有不退转地诸行、状、相，如来不应授汝无上大菩提记。要有具足不退转地诸行、状、相，是菩萨摩诃萨乃可蒙佛授与无上大菩提记。’善现，是不退转位菩萨摩诃萨闻彼语已，心无变异，不惊、不怖、不退、不没。善现，是菩萨摩诃萨应自证知：‘我于过去诸如来所，必已受得大菩提记。所以者何？菩萨成就如是胜法，定蒙诸佛授菩提记。我已成就如是胜法，云何诸佛不授我记？故我过去于诸佛所，必已受得大菩提记。’

“善现，是菩萨摩诃萨，设有恶魔或魔使者作佛形像，来授菩萨声闻地记，或授菩萨独觉地记，谓菩萨言：‘咄哉！男子，何用无上正等菩提？生死轮回久受大苦，宜自速证无余涅槃，永离生死毕竟安乐！’善现，是菩萨摩诃萨闻彼语已，作如是念：‘此定恶魔或魔使者，诈现佛像扰乱我心，授我声闻、独觉地记，令退无上正等菩提。所以者何？定无诸佛教诸菩萨趣向声闻及独觉地，弃舍无上正等菩提。’

“善现，是菩萨摩诃萨，设有恶魔或魔使者诈现佛像，语菩萨言：‘汝所受持大乘经典非佛所说，亦非如来弟子所说，是诸恶魔或诸外道，为诳惑汝作如是说。汝今不应受持读诵。’善现，是菩萨摩诃萨闻彼语已，便作是念：‘此定恶魔或魔眷属，令我厌舍无上菩提，故说大乘甚深经典非佛所说，亦非如来弟子所说。所以者何？离此经典能证无上正等菩提，必无是处。’

“善现，是菩萨摩诃萨当知已住不退转地，过去如来、应、正等觉久已授彼大菩提记。何以故？善现，是菩萨摩诃萨具足成就不退转地诸行、状、相。若菩萨摩诃萨成就如是诸行、状、相，当知已受大菩提记，必已安住不退转地。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，行深般若波罗蜜多时，护持正法不惜身命，常作是念：‘我宁弃舍财宝、亲属及自身命，终不弃舍诸佛正法。所以者何？财宝、亲属及自身命，生生恒有甚为易得；诸佛正法，百千俱胝那庾多劫乃得一遇，遇已长夜获大利乐。’

“善现，是菩萨摩诃萨护正法时，作如是念：‘我不为护一佛、二佛乃至百千诸佛正法，普为护持十方三世诸佛正法令不亏损。’”

时，具寿善现白佛言：“世尊，何等名为诸佛正法？是菩萨摩诃萨云何护持不惜身命？”

佛言：“善现，一切如来、应、正等觉，为诸菩萨所说法空，如是名为诸佛正法。有愚痴类诽谤毁訾，言此非法、非毗奈耶、非天人师所说圣教，修行此法不得菩提，不证涅槃寂静安乐。

“善现，是菩萨摩诃萨护持此法不惜身命，恒作是念：‘如来所说一切法空，是诸有情所归依处。菩萨修学速证无上正等菩提，拔诸有情生老病死忧悲苦恼，令得毕竟安乐涅槃，故应护持不惜身命。’又作是念：‘我亦堕在未来佛数，佛已授我大菩提记。由此因缘，诸佛正法即是我法，我应护持不惜身命。我未来世得作佛时，亦当说此诸法空故。’善现，是菩萨摩诃萨见此义利，护持如来所说正法不惜身命。

“善现，若成就如是诸行、状、相，当知是为不退转菩萨摩诃萨。

“复次，善现，若不退转位菩萨摩诃萨，闻诸如来、应、正等觉所说正法无惑无疑，闻已受持终不忘失，乃至无上正等菩提。所以者何？是诸菩萨已善证得陀罗尼故。”

时，具寿善现白佛言：“世尊，是菩萨摩诃萨已得何等陀罗尼故，闻诸如来、应、正等觉所说契经，皆不忘失，无惑无疑？”

佛言：“善现，是菩萨摩诃萨已得字藏陀罗尼、海印陀罗尼、莲华众藏陀罗尼等故，闻诸如来、应、正等觉所说契经，皆不忘失，无惑无疑。”

尔时，具寿善现复白佛言：“世尊，是菩萨摩诃萨但闻如来、应、正等觉所说正法无惑无疑，闻已受持能不忘失，乃至无上正等菩提？为闻声闻、独觉、菩萨、天、龙、药叉、阿素洛、揭路荼、紧捺洛、莫呼洛伽、人非人等所说正法，亦能于彼无惑无疑，闻已受持终不忘失，乃至证得大菩提耶？”

佛言：“善现，是菩萨摩诃萨普闻一切有情之类所有言音文字义理，悉能解了无惑无疑，穷未来际无有忘失。所以者何？已得字藏陀罗尼等，任持所说令不忘故。

“善现，若成就如是诸行、状、相，当知是为不退转菩萨摩诃萨。”

## 大般若波罗蜜多经卷第三百二十八

### 初分巧方便品第五十之一

尔时，具寿善现白佛言：“世尊，是不退转位菩萨摩诃萨成就广大胜功德聚。

“世尊，是不退转位菩萨摩诃萨成就无量胜功德聚。

“世尊，是不退转位菩萨摩诃萨成就无边胜功德聚。

“世尊，是不退转位菩萨摩诃萨成就无数不可思议胜功德聚。”

佛言：“善现，如是，如是，如汝所说，是不退转位菩萨摩诃萨成就广大、无量无边、不可数、难思议胜功德聚。所以者何？善现，是菩萨摩诃萨已得广大、无量无边、不可数、难思议不共声闻及独觉智。是菩萨摩诃萨住此智中，引发殊胜四无碍解；由此殊胜四无碍解，世间天、人、阿素洛等无能问难，令此菩萨智慧辩才至穷尽者。”

具寿善现复白佛言：“世尊能如殑伽沙劫说不退转位菩萨摩诃萨诸行、状、相，由此所说诸行、状、相，显不退转位菩萨摩诃萨成就种种殊胜功德。惟愿如来、应、正等觉，复为菩萨说甚深处，令诸菩萨安住其中，能修布施波罗蜜多令速圆满，能修净戒、安忍、精进、静虑、般若波罗蜜多令速圆满；能住内空令速圆满，能住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空令速圆满；能住真如令速圆满，能住法界、法性、不虚妄性、不变异性、平等性、离生性、法定、法住、实际、虚空界、不思议界令速圆满；能修四念住令速圆满，能修四正断、四神足、五根、五力、七等觉支、八圣道支令速圆满；能住苦圣谛令速圆满，能住集、灭、道圣谛令速圆满；能修四静虑令速圆满，能修四无量、四无色定令速圆满；能修八解脱令速圆满，能修八胜处、九次第定、十遍处令速圆满；能修空解脱门令速圆满，能修无相、无愿解脱门令速圆满；能修极喜地令速圆满，能修离垢地、发光地、焰慧地、极难胜地、现前地、远行地、不动地、善慧地、法云地令速圆满；能修五眼令速圆满，能修六神通令速圆满；能修三摩地门令速圆满，能修陀罗尼门令速圆满；能修佛十力令速圆满，能修四无所畏、四无碍解、大慈、大悲、大喜、大舍、十八佛不共法令速圆满；能修无忘失法令速圆满，能修恒住舍性令速圆满；能修一切智令速圆满，能修道相智、一切相智令速圆满。”

佛言：“善现，善哉！善哉！汝今乃能为诸菩萨问甚深处，令诸菩萨安住其中，修行功德令速圆满。善现，甚深处者，谓空、无相、无愿、无作、无生、无灭、寂静、涅槃、真如、法界、法性、实际，如是等法名甚深处。善现，如是所说甚深处名，皆显涅槃为甚深处。”

时，具寿善现白佛言：“世尊，为但涅槃名甚深处，为诸余法亦名甚深？”

佛言：“善现，余一切法亦名甚深。

“善现，色亦名甚深，受、想、行、识亦名甚深。

“善现，眼处亦名甚深，耳、鼻、舌、身、意处亦名甚深。

“善现，色处亦名甚深，声、香、味、触、法处亦名甚深。

“善现，眼界亦名甚深，耳、鼻、舌、身、意界亦名甚深。

“善现，色界亦名甚深，声、香、味、触、法界亦名甚深。

“善现，眼识界亦名甚深，耳、鼻、舌、身、意识界亦名甚深。

“善现，眼触亦名甚深，耳、鼻、舌、身、意触亦名甚深。

“善现，眼触为缘所生诸受亦名甚深，耳、鼻、舌、身、意触为缘所生诸受亦名甚深。

“善现，地界亦名甚深，水、火、风、空、识界亦名甚深。

“善现，无明亦名甚深，行、识、名色、六处、触、受、爱、取、有、生、老死愁叹苦忧恼亦名甚深。

“善现，布施波罗蜜多亦名甚深，净戒、安忍、精进、静虑、般若波罗蜜多亦名甚深。

“善现，内空亦名甚深，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空亦名甚深。

“善现，真如亦名甚深，法界、法性、不虚妄性、不变异性、平等性、离生性、法定、法住、实际、虚空界、不思议界亦名甚深。

“善现，四念住亦名甚深，四正断、四神足、五根、五力、七等觉支、八圣道支亦名甚深。

“善现，苦圣谛亦名甚深，集、灭、道圣谛亦名甚深。

“善现，四静虑亦名甚深，四无量、四无色定亦名甚深。

“善现，八解脱亦名甚深，八胜处、九次第定、十遍处亦名甚深。

“善现，空解脱门亦名甚深，无相、无愿解脱门亦名甚深。

“善现，极喜地亦名甚深，离垢地、发光地、焰慧地、极难胜地、现前地、远行地、不动地、善慧地、法云地亦名甚深。

“善现，五眼亦名甚深，六神通亦名甚深。

“善现，三摩地门亦名甚深，陀罗尼门亦名甚深。

“善现，佛十力亦名甚深，四无所畏、四无碍解、大慈、大悲、大喜、大舍、十八佛不共法亦名甚深。

“善现，无忘失法亦名甚深，恒住舍性亦名甚深。

“善现，预流果亦名甚深，一来、不还、阿罗汉果亦名甚深。

“善现，独觉菩提亦名甚深。

“善现，一切智亦名甚深，道相智、一切相智亦名甚深。

“善现，一切菩萨摩诃萨行亦名甚深。

“善现，诸佛无上正等菩提亦名甚深。”

时，具寿善现白佛言：“世尊，云何色亦名甚深？云何受、想、行、识亦名甚深？

“世尊，云何眼处亦名甚深？云何耳、鼻、舌、身、意处亦名甚深？

“世尊，云何色处亦名甚深？云何声、香、味、触、法处亦名甚深？

“世尊，云何眼界亦名甚深？云何耳、鼻、舌、身、意界亦名甚深？

“世尊，云何色界亦名甚深？云何声、香、味、触、法界亦名甚深？

“世尊，云何眼识界亦名甚深？云何耳、鼻、舌、身、意识界亦名甚深？

“世尊，云何眼触亦名甚深？云何耳、鼻、舌、身、意触亦名甚深？

“世尊，云何眼触为缘所生诸受亦名甚深？云何耳、鼻、舌、身、意触为缘所生诸受亦名甚深？

“世尊，云何地界亦名甚深？云何水、火、风、空、识界亦名甚深？

“世尊，云何无明亦名甚深？云何行、识、名色、六处、触、受、爱、取、有、生、老死愁叹苦忧恼亦名甚深？

“世尊，云何布施波罗蜜多亦名甚深，云何净戒、安忍、精进、静虑、般若波罗蜜多亦名甚深？

“世尊，云何内空亦名甚深？云何外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空亦名甚深？

“世尊，云何真如亦名甚深？云何法界、法性、不虚妄性、不变异性、平等性、离生性、法定、法住、实际、虚空界、不思议界亦名甚深？

“世尊，云何四念住亦名甚深？云何四正断、四神足、五根、五力、七等觉支、八圣道支亦名甚深？

“世尊，云何苦圣谛亦名甚深？云何集、灭、道圣谛亦名甚深？

“世尊，云何四静虑亦名甚深？云何四无量、四无色定亦名甚深？

“世尊，云何八解脱亦名甚深？云何八胜处、九次第定、十遍处亦名甚深？

“世尊，云何空解脱门亦名甚深？云何无相、无愿解脱门亦名甚深？

“世尊，云何极喜地亦名甚深？云何离垢地、发光地、焰慧地、极难胜地、现前地、远行地、不动地、善慧地、法云地亦名甚深？

“世尊，云何五眼亦名甚深？云何六神通亦名甚深？

“世尊，云何三摩地门亦名甚深？云何陀罗尼门亦名甚深？

“世尊，云何佛十力亦名甚深？云何四无所畏、四无碍解、大慈、大悲、大喜、大舍、十八佛不共法亦名甚深？

“世尊，云何无忘失法亦名甚深？云何恒住舍性亦名甚深？

“世尊，云何预流果亦名甚深？云何一来、不还、阿罗汉果亦名甚深？

“世尊，云何独觉菩提亦名甚深？

“世尊，云何一切菩萨摩诃萨行亦名甚深？

“世尊，云何诸佛无上正等菩提亦名甚深？”

佛言：“善现，色真如甚深故，色亦甚深；受、想、行、识真如甚深故，受、想、行、识亦甚深。

“善现，眼处真如甚深故，眼处亦甚深；耳、鼻、舌、身、意处真如甚深故，耳、鼻、舌、身、意处亦甚深。

“善现，色处真如甚深故，色处亦甚深；声、香、味、触、法处真如甚深故，声、香、味、触、法处亦甚深。

“善现，眼界真如甚深故，眼界亦甚深；耳、鼻、舌、身、意界真如甚深故，耳、鼻、舌、身、意界亦甚深。

“善现，色界真如甚深故，色界亦甚深；声、香、味、触、法界真如甚深故，声、香、味、触、法界亦甚深。

“善现，眼识界真如甚深故，眼识界亦甚深；耳、鼻、舌、身、意识界真如甚深故，耳、鼻、舌、身、意识界亦甚深。

“善现，眼触真如甚深故，眼触亦甚深；耳、鼻、舌、身、意触真如甚深故，耳、鼻、舌、身、意触亦甚深。

“善现，眼触为缘所生诸受真如甚深故，眼触为缘所生诸受亦甚深；耳、鼻、舌、身、意触为缘所生诸受真如甚深故，耳、鼻、舌、身、意触为缘所生诸受亦甚深。

“善现，地界真如甚深故，地界亦甚深；水、火、风、空、识界真如甚深故，水、火、风、空、识界亦甚深。

“善现，无明真如甚深故，无明亦甚深；行、识、名色、六处、触、受、爱、取、有、生、老死愁叹苦忧恼真如甚深故，行、识、名色、六处、触、受、爱、取、有、生、老死愁叹苦忧恼亦甚深。

“善现，布施波罗蜜多真如甚深故，布施波罗蜜多亦甚深；净戒、安忍、精进、静虑、般若波罗蜜多真如甚深故，净戒、安忍、精进、静虑、般若波罗蜜多亦甚深。

“善现，内空真如甚深故，内空亦甚深；外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如甚深故，外空乃至无性自性空亦甚深。

“善现，真如真如甚深故，真如亦甚深；法界、法性、不虚妄性、不变异性、平等性、离生性、法定、法住、实际、虚空界、不思议界真如甚深故，法界乃至不思议界亦甚深。

“善现，四念住真如甚深故，四念住亦甚深；四正断、四神足、五根、五力、七等觉支、八圣道支真如甚深故，四正断、四神足、五根、五力、七等觉支、八圣道支亦甚深。

“善现，苦圣谛真如甚深故，苦圣谛亦甚深；集、灭、道圣谛真如甚深故，集、灭、道圣谛亦甚深。

“善现，四静虑真如甚深故，四静虑亦甚深；四无量、四无色定真如甚深故，四无量、四无色定亦甚深。

“善现，八解脱真如甚深故，八解脱亦甚深；八胜处、九次第定、十遍处真如甚深故，八胜处、九次第定、十遍处亦甚深。

“善现，空解脱门真如甚深故，空解脱门亦甚深；无相、无愿解脱门真如甚深故，无相、无愿解脱门亦甚深。

“善现，极喜地真如甚深故，极喜地亦甚深；离垢地、发光地、焰慧地、极难胜地、现前地、远行地、不动地、善慧地、法云地真如甚深故，离垢地乃至法云地亦甚深。

“善现，五眼真如甚深故，五眼亦甚深；六神通真如甚深故，六神通亦甚深。

“善现，三摩地门真如甚深故，三摩地门亦甚深；陀罗尼门真如甚深故，陀罗尼门亦甚深。

“善现，佛十力真如甚深故，佛十力亦甚深；四无所畏、四无碍解、大慈、大悲、大喜、大舍、十八佛不共法真如甚深故，四无所畏乃至十八佛不共法亦甚深。

“善现，无忘失法真如甚深故，无忘失法亦甚深；恒住舍性真如甚深故，恒住舍性亦甚深。

“善现，预流果真如甚深故，预流果亦甚深；一来、不还、阿罗汉果真如甚深故，一来、不还、阿罗汉果亦甚深。

“善现，独觉菩提真如甚深故，独觉菩提亦甚深。

“善现，一切智真如甚深故，一切智亦甚深；道相智、一切相智真如甚深故，道相智、一切相智亦甚深。

“善现，一切菩萨摩诃萨行真如甚深故，一切菩萨摩诃萨行亦甚深。

“善现，诸佛无上正等菩提真如甚深故，诸佛无上正等菩提亦甚深。”

时，具寿善现白佛言：“世尊，云何色真如甚深？云何受、想、行、识真如甚深？

“世尊，云何眼处真如甚深？云何耳、鼻、舌、身、意处真如甚深？

“世尊，云何色处真如甚深？云何声、香、味、触、法处真如甚深？

“世尊，云何眼界真如甚深？云何耳、鼻、舌、身、意界真如甚深？

“世尊，云何色界真如甚深？云何声、香、味、触、法界真如甚深？

“世尊，云何眼识界真如甚深？云何耳、鼻、舌、身、意识界真如甚深？

“世尊，云何眼触真如甚深？云何耳、鼻、舌、身、意触真如甚深？

“世尊，云何眼触为缘所生诸受真如甚深？云何耳、鼻、舌、身、意触为缘所生诸受真如甚深？

“世尊，云何地界真如甚深？云何水、火、风、空、识界真如甚深？

“世尊，云何无明真如甚深？云何行、识、名色、六处、触、受、爱、取、有、生、老死愁叹苦忧恼真如甚深？

“世尊，云何布施波罗蜜多真如甚深？云何净戒、安忍、精进、静虑、般若波罗蜜多真如甚深？

“世尊，云何内空真如甚深？云何外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如甚深？

“世尊，云何真如真如甚深？云何法界、法性、不虚妄性、不变异性、平等性、离生性、法定、法住、实际、虚空界、不思议界真如甚深？

“世尊，云何四念住真如甚深？云何四正断、四神足、五根、五力、七等觉支、八圣道支真如甚深？

“世尊，云何苦圣谛真如甚深？云何集、灭、道圣谛真如甚深？

“世尊，云何四静虑真如甚深？云何四无量、四无色定真如甚深？

“世尊，云何八解脱真如甚深？云何八胜处、九次第定、十遍处真如甚深？

“世尊，云何空解脱门真如甚深？云何无相、无愿解脱门真如甚深？

“世尊，云何极喜地真如甚深？云何离垢地、发光地、焰慧地、极难胜地、现前地、远行地、不动地、善慧地、法云地真如甚深？

“世尊，云何五眼真如甚深？云何六神通真如甚深？

“世尊，云何三摩地门真如甚深？云何陀罗尼门真如甚深？

“世尊，云何佛十力真如甚深？云何四无所畏、四无碍解、大慈、大悲、大喜、大舍、十八佛不共法真如甚深？

“世尊，云何无忘失法真如甚深？云何恒住舍性真如甚深？

“世尊，云何预流果真如甚深？云何一来、不还、阿罗汉果真如甚深？

“世尊，云何独觉菩提真如甚深？

“世尊，云何一切智真如甚深？云何道相智、一切相智真如甚深？

“世尊，云何一切菩萨摩诃萨行真如甚深？

“世尊，云何诸佛无上正等菩提真如甚深？”

佛言：“善现，色真如，非即色，非离色，是故甚深；受、想、行、识真如，非即受、想、行、识，非离受、想、行、识，是故甚深。

“善现，眼处真如，非即眼处，非离眼处，是故甚深；耳、鼻、舌、身、意处真如，非即耳、鼻、舌、身、意处，非离耳、鼻、舌、身、意处，是故甚深。

“善现，色处真如，非即色处，非离色处，是故甚深；声、香、味、触、法处真如，非即声、香、味、触、法处，非离声、香、味、触、法处，是故甚深。

“善现，眼界真如，非即眼界，非离眼界，是故甚深；耳、鼻、舌、身、意界真如，非即耳、鼻、舌、身、意界，非离耳、鼻、舌、身、意界，是故甚深。

“善现，色界真如，非即色界，非离色界，是故甚深；声、香、味、触、法界真如，非即声、香、味、触、法界，非离声、香、味、触、法界，是故甚深。

“善现，眼识界真如，非即眼识界，非离眼识界，是故甚深；耳、鼻、舌、身、意识界真如，非即耳、鼻、舌、身、意识界，非离耳、鼻、舌、身、意识界，是故甚深。

“善现，眼触真如，非即眼触，非离眼触，是故甚深；耳、鼻、舌、身、意触真如，非即耳、鼻、舌、身、意触，非离耳、鼻、舌、身、意触，是故甚深。

“善现，眼触为缘所生诸受真如，非即眼触为缘所生诸受，非离眼触为缘所生诸受，是故甚深；耳、鼻、舌、身、意触为缘所生诸受真如，非即耳、鼻、舌、身、意触为缘所生诸受，非离耳、鼻、舌、身、意触为缘所生诸受，是故甚深。

“善现，地界真如，非即地界，非离地界，是故甚深；水、火、风、空、识界真如，非即水、火、风、空、识界，非离、水、火、风、空、识界，是故甚深。

“善现，无明真如，非即无明，非离无明，是故甚深；行、识、名色、六处、触、受、爱、取、有、生、老死愁叹苦忧恼真如，非即行乃至老死愁叹苦忧恼，非离行乃至老死愁叹苦忧恼，是故甚深。

“善现，布施波罗蜜多真如，非即布施波罗蜜多，非离布施波罗蜜多，是故甚深；净戒、安忍、精进、静虑、般若波罗蜜多真如，非即净戒、安忍、精进、静虑、般若波罗蜜多，非离净戒、安忍、精进、静虑、般若波罗蜜多，是故甚深。

“善现，内空真如，非即内空，非离内空，是故甚深；外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如，非即外空乃至无性自性空，非离外空乃至无性自性空，是故甚深。

“善现，真如真如，非即真如，非离真如，是故甚深；法界、法性、不虚妄性、不变异性、平等性、离生性、法定、法住、实际、虚空界、不思议界真如，非即法界乃至不思议界，非离法界乃至不思议界，是故甚深。

“善现，四念住真如，非即四念住，非离四念住，是故甚深；四正断、四神足、五根、五力、七等觉支、八圣道支真如，非即四正断乃至八圣道支，非离四正断乃至八圣道支，是故甚深。

“善现，苦圣谛真如，非即苦圣谛，非离苦圣谛，是故甚深；集、灭、道圣谛真如，非即集、灭、道圣谛，非离集、灭、道圣谛，是故甚深。

“善现，四静虑真如，非即四静虑，非离四静虑，是故甚深；四无量、四无色定真如，非即四无量、四无色定，非离四无量、四无色定，是故甚深。

“善现，八解脱真如，非即八解脱，非离八解脱，是故甚深；八胜处、九次第定、十遍处真如，非即八胜处、九次第定、十遍处，非离八胜处、九次第定、十遍处，是故甚深。

“善现，空解脱门真如，非即空解脱门，非离空解脱门，是故甚深，无相、无愿解脱门真如，非即无相、无愿解脱门，非离无相、无愿解脱门，是故甚深。

“善现，极喜地真如，非即极喜地，非离极喜地，是故甚深；离垢地、发光地、焰慧地、极难胜地、现前地、远行地、不动地、善慧地、法云地真如，非即离垢地乃至法云地，非离离垢地乃至法云地，是故甚深。

“善现，五眼真如，非即五眼，非离五眼，是故甚深；六神通真如，非即六神通，非离六神通，是故甚深。

“善现，三摩地门真如，非即三摩地门，非离三摩地门，是故甚深；陀罗尼门真如，非即陀罗尼门，非离陀罗尼门，是故甚深。

“善现，佛十力真如，非即佛十力，非离佛十力，是故甚深；四无所畏、四无碍解、大慈、大悲、大喜、大舍、十八佛不共法真如，非即四无所畏乃至十八佛不共法，非离四无所畏乃至十八佛不共法，是故甚深。

“善现，无忘失法真如，非即无忘失法，非离无忘失法，是故甚深；恒住舍性真如，非即恒住舍性，非离恒住舍性，是故甚深。

“善现，预流果真如，非即预流果，非离预流果，是故甚深；一来、不还、阿罗汉果真如，非即一来、不还、阿罗汉果，非离一来、不还、阿罗汉果，是故甚深。

“善现，独觉菩提真如，非即独觉菩提，非离独觉菩提，是故甚深。

“善现，一切智真如，非即一切智，非离一切智，是故甚深；道相智、一切相智真如，非即道相智、一切相智，非离道相智、一切相智，是故甚深。

“善现，一切菩萨摩诃萨行真如，非即一切菩萨摩诃萨行，非离一切菩萨摩诃萨行，是故甚深。

“善现，诸佛无上正等菩提真如，非即诸佛无上正等菩提，非离诸佛无上正等菩提，是故甚深。”

尔时，具寿善现白佛言：“世尊甚奇微妙方便，为不退转地菩萨摩诃萨遮遣诸色显示涅槃，遮遣受、想、行、识显示涅槃。

“世尊甚奇微妙方便，为不退转地菩萨摩诃萨遮遣眼处显示涅槃，遮遣耳、鼻、舌、身、意处显示涅槃。

“世尊甚奇微妙方便，为不退转地菩萨摩诃萨遮遣色处显示涅槃，遮遣声、香、味、触、法处显示涅槃。

“世尊甚奇微妙方便，为不退转地菩萨摩诃萨遮遣眼界显示涅槃，遮遣耳、鼻、舌、身、意界显示涅槃。

“世尊甚奇微妙方便，为不退转地菩萨摩诃萨遮遣色界显示涅槃，遮遣声、香、味、触、法界显示涅槃。

“世尊甚奇微妙方便，为不退转地菩萨摩诃萨遮遣眼识界显示涅槃，遮遣耳、鼻、舌、身、意识界显示涅槃。

“世尊甚奇微妙方便，为不退转地菩萨摩诃萨遮遣眼触显示涅槃，遮遣耳、鼻、舌、身、意触显示涅槃。

“世尊甚奇微妙方便，为不退转地菩萨摩诃萨遮遣眼触为缘所生诸受显示涅槃，遮遣耳、鼻、舌、身、意触为缘所生诸受显示涅槃。

“世尊甚奇微妙方便，为不退转地菩萨摩诃萨遮遣地界显示涅槃，遮遣水、火、风、空、识界显示涅槃。

“世尊甚奇微妙方便，为不退转地菩萨摩诃萨遮遣无明显示涅槃，遮遣行、识、名色、六处、触、受、爱、取、有、生、老死愁叹苦忧恼显示涅槃。

“世尊甚奇微妙方便，为不退转地菩萨摩诃萨遮遣布施波罗蜜多显示涅槃，遮遣净戒、安忍、精进、静虑、般若波罗蜜多显示涅槃。

“世尊甚奇微妙方便，为不退转地菩萨摩诃萨遮遣内空显示涅槃，遮遣外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空显示涅槃。

“世尊甚奇微妙方便，为不退转地菩萨摩诃萨遮遣真如显示涅槃，遮遣法界、法性、不虚妄性、不变异性、平等性、离生性、法定、法住、实际、虚空界、不思议界显示涅槃。

“世尊甚奇微妙方便，为不退转地菩萨摩诃萨遮遣四念住显示涅槃，遮遣四正断、四神足、五根、五力、七等觉支、八圣道支显示涅槃。

“世尊甚奇微妙方便，为不退转地菩萨摩诃萨遮遣苦圣谛显示涅槃，遮遣集、灭、道圣谛显示涅槃。

“世尊甚奇微妙方便，为不退转地菩萨摩诃萨遮遣四静虑显示涅槃，遮遣四无量、四无色定显示涅槃。

“世尊甚奇微妙方便，为不退转地菩萨摩诃萨遮遣八解脱显示涅槃，遮遣八胜处、九次第定、十遍处显示涅槃。

“世尊甚奇微妙方便，为不退转地菩萨摩诃萨遮遣空解脱门显示涅槃，遮遣无相、无愿解脱门显示涅槃。

“世尊甚奇微妙方便，为不退转地菩萨摩诃萨遮遣极喜地显示涅槃，遮遣离垢地、发光地、焰慧地、极难胜地、现前地、远行地、不动地、善慧地、法云地显示涅槃。

“世尊甚奇微妙方便，为不退转地菩萨摩诃萨遮遣五眼显示涅槃，遮遣六神通显示涅槃。

“世尊甚奇微妙方便，为不退转地菩萨摩诃萨遮遣三摩地门显示涅槃，遮遣陀罗尼门显示涅槃。

“世尊甚奇微妙方便，为不退转地菩萨摩诃萨遮遣佛十力显示涅槃，遮遣四无所畏、四无碍解、大慈、大悲、大喜、大舍、十八佛不共法显示涅槃。

“世尊甚奇微妙方便，为不退转地菩萨摩诃萨遮遣无忘失法显示涅槃，遮遣恒住舍性显示涅槃。

“世尊甚奇微妙方便，为不退转地菩萨摩诃萨遮遣预流果显示涅槃，遮遣一来、不还、阿罗汉果显示涅槃。

“世尊甚奇微妙方便，为不退转地菩萨摩诃萨遮遣独觉菩提显示涅槃。

“世尊甚奇微妙方便，为不退转地菩萨摩诃萨遮遣一切智显示涅槃，遮遣道相智、一切相智显示涅槃。

“世尊甚奇微妙方便，为不退转地菩萨摩诃萨遮遣一切菩萨摩诃萨行显示涅槃。

“世尊甚奇微妙方便，为不退转地菩萨摩诃萨遮遣诸佛无上正等菩提显示涅槃。

“世尊甚奇微妙方便，为不退转地菩萨摩诃萨遮遣一切若世间若出世间、若共若不共、若有漏若无漏、若有为若无为法显示涅槃。”

佛言：“善现，如是，如是，如汝所说：佛以甚奇微妙方便，为不退转地菩萨摩诃萨遮遣诸色显示涅槃，遮遣受、想、行、识显示涅槃。

“佛以甚奇微妙方便，为不退转地菩萨摩诃萨遮遣眼处显示涅槃，遮遣耳、鼻、舌、身、意处显示涅槃。

“佛以甚奇微妙方便，为不退转地菩萨摩诃萨遮遣色处显示涅槃，遮遣声、香、味、触、法处显示涅槃。

“佛以甚奇微妙方便，为不退转地菩萨摩诃萨遮遣眼界显示涅槃，遮遣耳、鼻、舌、身、意界显示涅槃。

“佛以甚奇微妙方便，为不退转地菩萨摩诃萨遮遣色界显示涅槃，遮遣声、香、味、触、法界显示涅槃。

“佛以甚奇微妙方便，为不退转地菩萨摩诃萨遮遣眼识界显示涅槃，遮遣耳、鼻、舌、身、意识界显示涅槃。

“佛以甚奇微妙方便，为不退转地菩萨摩诃萨遮遣眼触显示涅槃，遮遣耳、鼻、舌、身、意触显示涅槃。

“佛以甚奇微妙方便，为不退转地菩萨摩诃萨遮遣眼触为缘所生诸受显示涅槃，遮遣耳、鼻、舌、身、意触为缘所生诸受显示涅槃。

“佛以甚奇微妙方便，为不退转地菩萨摩诃萨遮遣地界显示涅槃，遮遣水、火、风、空、识界显示涅槃。

“佛以甚奇微妙方便，为不退转地菩萨摩诃萨遮遣无明显示涅槃，遮遣行、识、名色、六处、触、受、爱、取、有、生、老死愁叹苦忧恼显示涅槃。

“佛以甚奇微妙方便，为不退转地菩萨摩诃萨遮遣布施波罗蜜多显示涅槃，遮遣净戒、安忍、精进、静虑、般若波罗蜜多显示涅槃。

“佛以甚奇微妙方便，为不退转地菩萨摩诃萨遮遣内空显示涅槃，遮遣外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空显示涅槃。

“佛以甚奇微妙方便，为不退转地菩萨摩诃萨遮遣真如显示涅槃，遮遣法界、法性、不虚妄性、不变异性、平等性、离生性、法定、法住、实际、虚空界、不思议界显示涅槃。

“佛以甚奇微妙方便，为不退转地菩萨摩诃萨遮遣四念住显示涅槃，遮遣四正断、四神足、五根、五力、七等觉支、八圣道支显示涅槃。

“佛以甚奇微妙方便，为不退转地菩萨摩诃萨遮遣苦圣谛显示涅槃，遮遣集、灭、道圣谛显示涅槃。

“佛以甚奇微妙方便，为不退转地菩萨摩诃萨遮遣四静虑显示涅槃，遮遣四无量、四无色定显示涅槃。

“佛以甚奇微妙方便，为不退转地菩萨摩诃萨遮遣八解脱显示涅槃，遮遣八胜处、九次第定、十遍处显示涅槃。

“佛以甚奇微妙方便，为不退转地菩萨摩诃萨遮遣空解脱门显示涅槃，遮遣无相、无愿解脱门显示涅槃。

“佛以甚奇微妙方便，为不退转地菩萨摩诃萨遮遣极喜地显示涅槃，遮遣离垢地、发光地、焰慧地、极难胜地、现前地、远行地、不动地、善慧地、法云地显示涅槃。

“佛以甚奇微妙方便，为不退转地菩萨摩诃萨遮遣五眼显示涅槃，遮遣六神通显示涅槃。

“佛以甚奇微妙方便，为不退转地菩萨摩诃萨遮遣三摩地门显示涅槃，遮遣陀罗尼门显示涅槃。

“佛以甚奇微妙方便，为不退转地菩萨摩诃萨遮遣佛十力显示涅槃，遮遣四无所畏、四无碍解、大慈、大悲、大喜、大舍、十八佛不共法显示涅槃。

“佛以甚奇微妙方便，为不退转地菩萨摩诃萨遮遣无忘失法显示涅槃，遮遣恒住舍性显示涅槃。

“佛以甚奇微妙方便，为不退转地菩萨摩诃萨遮遣预流果显示涅槃，遮遣一来、不还、阿罗汉果显示涅槃。

“佛以甚奇微妙方便，为不退转地菩萨摩诃萨遮遣独觉菩提显示涅槃。

“佛以甚奇微妙方便，为不退转地菩萨摩诃萨遮遣一切智显示涅槃，遮遣道相智、一切相智显示涅槃。

“佛以甚奇微妙方便，为不退转地菩萨摩诃萨遮遣一切菩萨摩诃萨行显示涅槃。

“佛以甚奇微妙方便，为不退转地菩萨摩诃萨遮遣诸佛无上正等菩提显示涅槃。

“佛以甚奇微妙方便，为不退转地菩萨摩诃萨遮遣一切若世间若出世间、若共若不共、若有漏若无漏、若有为若无为法显示涅槃。

## 大般若波罗蜜多经卷第三百二十九

### 初分巧方便品第五十之二

“复次，善现，诸菩萨摩诃萨应于如是诸甚深处，依深般若波罗蜜多相应理趣，审谛思惟、称量观察，应作是念：‘我今应如甚深般若波罗蜜多所说而住，我今应如甚深般若波罗蜜多所说而学。’善现，若菩萨摩诃萨能于如是诸甚深处，依深般若波罗蜜多相应理趣，审谛思惟、称量观察，如深般若波罗蜜多所说而住，如深般若波罗蜜多所说而学；是菩萨摩诃萨由能如是精勤修学，依深般若波罗蜜多起一念心，尚能摄取无数无量无边功德，超无量劫生死流转，疾证无上正等菩提，况能无间常修般若波罗蜜多，恒住无上正等菩提相应作意！

“善现，如耽欲人与端正女，更相爱染共为期契，彼女限碍不获赴期，此人欲心炽盛流注。善现，于意云何？其人欲念于何处转？”

“世尊，是人欲念于女处转，谓作是念：‘彼何当来，共会于此，欢娱戏乐？’”

“善现，于意云何？其人昼夜几欲念生？”

“世尊，是人昼夜欲念甚多。”

佛言：“善现，若菩萨摩诃萨依深般若波罗蜜多起一念心，如深般若波罗蜜多所说而学，所超生死流转劫数，与耽欲人经一昼夜所起欲念，其数量等。善现，是菩萨摩诃萨随依般若波罗蜜多所说理趣思惟修学，随能解脱障碍无上正等菩提所有过失，是故菩萨依深般若波罗蜜多精勤修学随证无上正等菩提。善现，若菩萨摩诃萨如深般若波罗蜜多所说而住，经一昼夜所获功德，若此功德有形量者，殑伽沙等三千大千诸佛世界不能容受。假使充满如殑伽沙三千大千佛之世界诸余功德比此功德，百分不及一，千分不及一，百千分不及一，百俱胝分不及一，千俱胝分不及一，百千俱胝分不及一，百那庾多分不及一，千那庾多分不及一，百千那庾多分不及一，如是广说数分、算分、计分、喻分乃至邬波尼杀昙分亦不及一。

“复次，善现，若菩萨摩诃萨远离般若波罗蜜多，设经殑伽沙数大劫，布施供养佛、法、僧宝。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多，经一昼夜如说而学，所获功德甚多于彼。何以故？善现，甚深般若波罗蜜多是诸菩萨摩诃萨乘，诸菩萨摩诃萨乘此乘故疾至无上正等菩提。

“复次，善现，若菩萨摩诃萨远离般若波罗蜜多，设经殑伽沙数大劫，恭敬供养预流、一来、不还、阿罗汉、独觉、菩萨及诸如来应正等觉。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多，经一昼夜如说而学，所获功德甚多于彼。何以故？善现，诸菩萨摩诃萨行深般若波罗蜜多，超过声闻及独觉地，速入菩萨正性离生，复能修行诸菩萨行，疾证无上正等菩提。

“复次，善现，若菩萨摩诃萨远离般若波罗蜜多，设经殑伽沙数大劫，精勤修学布施、净戒、安忍、精进、静虑、般若波罗蜜多，云何是菩萨摩诃萨由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜精勤修学布施、净戒、安忍、精进、静虑、般若，所获功德甚多于彼。何以故？善现，甚深般若波罗蜜多是诸菩萨摩诃萨母。所以者何？甚深般若波罗蜜多能生菩萨摩诃萨众，一切菩萨摩诃萨众依止般若波罗蜜多，速能圆满一切佛法。

“复次，善现，若菩萨摩诃萨远离般若波罗蜜多，设经殑伽沙数大劫，以法布施一切有情。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜以法布施一切有情，所获功德甚多于彼。何以故？善现，若菩萨摩诃萨远离般若波罗蜜多，则为远离一切智智。若菩萨摩诃萨不离般若波罗蜜多，则为不离一切智智。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行布施波罗蜜多，修行净戒、安忍、精进、静虑、般若波罗蜜多。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行布施波罗蜜多，修行净戒、安忍、精进、静虑、般若波罗蜜多，所获功德甚多于彼。何以故？善现，若菩萨摩诃萨不离般若波罗蜜多，于佛无上正等菩提而有退转，无有是处。若菩萨摩诃萨远离般若波罗蜜多，于佛无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，安住内空，安住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜安住内空，安住外空乃至无性自性空，所获功德甚多于彼。何以故？善现，若菩萨摩诃萨不远离般若波罗蜜多，于佛无上正等菩提而有退转，无有是处。若菩萨摩诃萨远离般若波罗蜜多，于佛无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，安住真如，安住法界、法性、不虚妄性、不变异性、平等性、离生性、法定、法住、实际、虚空界、不思议界。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜安住真如，安住法界乃至不思议界，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行四念住，修行四正断、四神足、五根、五力、七等觉支、八圣道支。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行四念住，修行四正断乃至八圣道支，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，安住苦圣谛，安住集、灭、道圣谛。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜安住苦圣谛，安住集、灭、道圣谛，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行四静虑，修行四无量、四无色定。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行四静虑，修行四无量、四无色定，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行八解脱，修行八胜处、九次第定、十遍处。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行八解脱，修行八胜处、九次第定、十遍处，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行空解脱门，修行无相、无愿解脱门。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行空解脱门，修行无相、无愿解脱门，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行极喜地，修行离垢地、发光地、焰慧地、极难胜地、现前地、远行地、不动地、善慧地、法云地。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行极喜地，修行离垢地、发光地、焰慧地、极难胜地、现前地、远行地、不动地、善慧地、法云地，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行五眼，修行六神通。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行五眼，修行六神通，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行一切三摩地门，修行一切陀罗尼门。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行一切三摩地门，修行一切陀罗尼门，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行佛十力，修行四无所畏、四无碍解、大慈、大悲、大喜、大舍、十八佛不共法。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行佛十力，修行四无所畏乃至十八佛不共法，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行无忘失法，修行恒住舍性。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行无忘失法，修行恒住舍性，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行一切智，修行道相智、一切相智。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行一切智，修行道相智、一切相智，所获功德甚多于彼。何以故？善现，若菩萨摩诃萨不远离般若波罗蜜多，于无上正等菩提而有退转，无有是处。若菩萨摩诃萨远离般若波罗蜜多，于无上正等菩提而有退转，斯有是处。是故，善现，若菩萨摩诃萨欲证无上正等菩提，常应不离甚深般若波罗蜜多。

“复次，善现，若菩萨摩诃萨远离般若波罗蜜多，设经殑伽沙数大劫，修行种种财施、法施，住空闲处系念思惟先所修行，普为一切回向无上正等菩提。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜修行种种财施、法施，住空闲处系念思惟先所修行，普为一切回向无上正等菩提，所获功德甚多于彼。何以故？善现，依深般若波罗蜜多所起回向，当知是为最胜回向。远离般若波罗蜜多所起回向，当知不名最胜回向。是故，善现，若菩萨摩诃萨欲证无上正等菩提，常应不离甚深般若波罗蜜多，以所修行普为一切回向无上正等菩提。

“复次，善现，若菩萨摩诃萨远离般若波罗蜜多，设经殑伽沙数大劫，普缘过去、未来、现在一切如来、应、正等觉及诸弟子功德善根和合随喜，普为一切回向无上正等菩提。善现，于意云何？是菩萨摩诃萨，由此因缘得福多不？”

善现答言：“甚多，世尊！甚多，善逝！其福无数无量无边。”

佛言：“善现，若菩萨摩诃萨依深般若波罗蜜多所说而住，经一昼夜普缘过去、未来、现在一切如来、应、正等觉及诸弟子功德善根和合随喜，普为一切回向无上正等菩提，所获功德甚多于彼。何以故？善现，一切随喜回向功德善根，皆以甚深般若波罗蜜多而为上首。是故，善现，若菩萨摩诃萨欲证无上正等菩提，常应不离甚深般若波罗蜜多，于诸善根和合随喜，普为一切回向无上正等菩提。”

尔时，具寿善现白佛言：“世尊，如佛所说，分别所作皆非实有。以何因缘，是诸菩萨摩诃萨等，获福无数无量无边？世尊，分别所作不能发起真实正见，不能趣入正性离生，不能得预流果、或一来果、或不还果、或阿罗汉果、或独觉菩提，亦不能得诸佛无上正等菩提。”

佛言：“善现，如是，如是，如汝所说，分别所作不能发起真实正见，不能趣入正性离生，不能得预流果、或一来果、或不还果、或阿罗汉果、或独觉菩提，亦不能得诸佛无上正等菩提。善现，诸菩萨摩诃萨行深般若波罗蜜多，知一切种分别所作空无所有、虚妄不实。所以者何？善现，诸菩萨摩诃萨，善学内空，善学外空，善学内外空，善学空空，善学大空，善学胜义空，善学有为空，善学无为空，善学毕竟空，善学无际空，善学散空，善学无变异空，善学本性空，善学自相空，善学共相空，善学一切法空，善学不可得空，善学无性空，善学自性空，善学无性自性空。善现，是菩萨摩诃萨安住空已如如观察，分别所作空无所有、虚妄不实，如是，如是，即不远离甚深般若波罗蜜多。善现，是菩萨摩诃萨如如不离甚深般若波罗蜜多，如是，如是，获福无数无量无边。”

具寿善现复白佛言：“世尊，无数、无量、无边，有何差别？”

佛言：“善现，言无数者，数不可得，不可数在有为界中，不可数在无为界中。言无量者，量不可得，不可量在过去法中，不可量在未来法中，不可量在现在法中。言无边者，边不可得，不可测度彼边际故。”

具寿善现复白佛言：“世尊，颇有因缘故，色亦无数无量无边？受、想、行、识亦无数无量无边不？”

佛言：“善现，有因缘故，色亦无数无量无边，受、想、行、识亦无数无量无边。”

“世尊，何因缘故，色亦无数无量无边，受、想、行、识亦无数无量无边？”

佛言：“善现，色空故亦无数无量无边，受、想、行、识空故亦无数无量无边。”

尔时，具寿善现复白佛言：“世尊，为但色空，受、想、行、识空，为一切法亦是空耶？”

佛言：“善现，我先不说一切法皆空耶？”

善现答言：“佛虽已说一切法皆是空，而诸有情不知、见、觉，故我今者复作是问。

“世尊，如来常说色空，受、想、行、识亦空；如来常说眼处空，耳、鼻、舌、身、意处亦空；如来常说色处空，声、香、味、触、法处亦空；如来常说眼界空，耳、鼻、舌、身、意界亦空；如来常说色界空，声、香、味、触、法界亦空；如来常说眼识界空，耳、鼻、舌、身、意识界亦空；如来常说眼触空，耳、鼻、舌、身、意触亦空；如来常说眼触为缘所生诸受空，耳、鼻、舌、身、意触为缘所生诸受亦空；如来常说地界空，水、火、风、空、识界亦空；如来常说因缘性空，等无间缘、所缘缘、增上缘性亦空；如来常说无明空，行、识、名色、六处、触、受、爱、取、有、生、老死亦空；如来常说我空，有情、命者、生者、养者、士夫、补特伽罗、意生、儒童、作者、受者、知者、见者亦空；如来常说布施波罗蜜多空，净戒、安忍、精进、静虑、般若波罗蜜多亦空；如来常说内空空，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空亦空；如来常说真如空，法界、法性、不虚妄性、不变异性、平等性、离生性、法定、法住、实际、虚空界、不思议界亦空；如来常说四念住空，四正断、四神足、五根、五力、七等觉支、八圣道支亦空；如来常说苦圣谛空，集、灭、道圣谛亦空；如来常说四静虑空，四无量、四无色定亦空；如来常说八解脱空，八胜处、九次第定、十遍处亦空；如来常说空解脱门空，无相、无愿解脱门亦空；如来常说极喜地空，离垢地、发光地、焰慧地、极难胜地、现前地、远行地、不动地、善慧地、法云地亦空；如来常说五眼空，六神通亦空；如来常说三摩地门空，陀罗尼门亦空；如来常说佛十力空，四无所畏、四无碍解、大慈、大悲、大喜、大舍、十八佛不共法亦空；如来常说无忘失法空，恒住舍性亦空；如来常说一切智空，道相智、一切相智亦空；如来常说预流果空，一来、不还、阿罗汉果亦空；如来常说独觉菩提空；如来常说一切菩萨摩诃萨行空；如来常说诸佛无上正等菩提空；如来常说异生地空，声闻、独觉、菩萨、如来地亦空；如来常说有色法无色法空，有见法无见法、有对法无对法、有漏法无漏法、有为法无为法亦空；如来常说过去、未来、现在法空，善不善无记法、欲界色界无色界系法、学无学非学非无学法、见所断修所断非所断法亦空。”

佛言：“善现，如是，如是，我常说此诸法皆空。”

具寿善现复白佛言：“世尊，一切法空即是无尽，亦是无数，亦是无量，亦是无边。世尊，诸法空中，尽不可得，数不可得，量不可得，边不可得。由此因缘，无尽、无数、无量、无边，文义无别。”

佛言：“善现，如是，如是，如汝所说，无尽、无数、无量、无边，文义无别，皆共显了诸法空故。善现，一切法空皆不可说，如来方便说为无尽，或说无数，或说无量，或说无边，或说为空，或说无相，或说无愿，或说无作，或说无生，或说无灭，或说离染，或说寂灭，或说涅槃，或说真如，或说法界，或说法性，或说实际，如是等义皆是如来方便演说。”

时，具寿善现白佛言：“世尊，如来甚奇方便善巧，诸法实相不可宣说，而为有情方便显示。世尊，如我解佛所说义者，一切法性皆不可说。”

佛言：“善现，如是，如是，一切法性皆不可说。所以者何？一切法性皆毕竟空，无能宣说毕竟空者。”

具寿善现复白佛言：“世尊，不可说义有增减不？”

佛言：“善现，不可说义无增无减。”

具寿善现复言：“世尊，若不可说义无增无减者，则布施波罗蜜多亦应无增无减，净戒、安忍、精进、静虑、般若波罗蜜多亦应无增无减。

“世尊，若不可说义无增无减者，则四念住亦应无增无减，四正断、四神足、五根、五力、七等觉支、八圣道支亦应无增无减。

“世尊，若不可说义无增无减者，则四静虑亦应无增无减，四无量、四无色定亦应无增无减。

“世尊，若不可说义无增无减者，则八解脱亦应无增无减，八胜处、九次第定、十遍处亦应无增无减。

“世尊，若不可说义无增无减者，则空解脱门亦应无增无减，无相、无愿解脱门亦应无增无减。

“世尊，若不可说义无增无减者，则极喜地亦应无增无减，离垢地、发光地、焰慧地、极难胜地、现前地、远行地、不动地、善慧地、法云地亦应无增无减。

“世尊，若不可说义无增无减者，则五眼亦应无增无减，六神通亦应无增无减。

“世尊，若不可说义无增无减者，则三摩地门亦应无增无减，陀罗尼门亦应无增无减。

“世尊，若不可说义无增无减者，则佛十力亦应无增无减，四无所畏、四无碍解、大慈、大悲、大喜、大舍、十八佛不共法亦应无增无减。

“世尊，若不可说义无增无减者，则无忘失法亦应无增无减，恒住舍性亦应无增无减。

“世尊，若不可说义无增无减者，则一切智亦应无增无减，道相智、一切相智亦应无增无减。

“世尊，若布施波罗蜜多无增无减，净戒、安忍、精进、静虑、般若波罗蜜多亦无增无减者，云何菩萨摩诃萨修行布施波罗蜜多，修行净戒、安忍、精进、静虑、般若波罗蜜多，证得无上正等菩提？

“世尊，若四念住无增无减，四正断、四神足、五根、五力、七等觉支、八圣道支亦无增无减者，云何菩萨摩诃萨修行四念住，修行四正断、四神足、五根、五力、七等觉支、八圣道支，证得无上正等菩提？

“世尊，若四静虑无增无减，四无量、四无色定亦无增无减者，云何菩萨摩诃萨修行四静虑，修行四无量、四无色定，证得无上正等菩提？

“世尊，若八解脱无增无减，八胜处、九次第定、十遍处亦无增无减者，云何菩萨摩诃萨修行八解脱，修行八胜处、九次第定、十遍处，证得无上正等菩提？

“世尊，若空解脱门无增无减，无相、无愿解脱门亦无增无减者，云何菩萨摩诃萨修行空解脱门，修行无相、无愿解脱门，证得无上正等菩提？

“世尊，若极喜地无增无减，离垢地、发光地、焰慧地、极难胜地、现前地、远行地、不动地、善慧地、法云地，亦无增无减者，云何菩萨摩诃萨修行极喜地，修行离垢地乃至法云地，证得无上正等菩提？

“世尊，若五眼无增无减，六神通亦无增无减者，云何菩萨摩诃萨修行五眼，修行六神通，证得无上正等菩提？

“世尊，若三摩地门无增无减，陀罗尼门亦无增无减者，云何菩萨摩诃萨修行三摩地门，修行陀罗尼门，证得无上正等菩提？

“世尊，若佛十力无增无减，四无所畏、四无碍解、大慈、大悲、大喜、大舍、十八佛不共法亦无增无减者，云何菩萨摩诃萨修行佛十力，修行四无所畏、四无碍解、大慈、大悲、大喜、大舍、十八佛不共法，证得无上正等菩提？

“世尊，若无忘失法无增无减，恒住舍性亦无增无减者，云何菩萨摩诃萨修行无忘失法，修行恒住舍性，证得无上正等菩提？

“世尊，若一切智无增无减，道相智、一切相智亦无增无减者，云何菩萨摩诃萨修行一切智，修行道相智、一切相智，证得无上正等菩提？”

## 大般若波罗蜜多经卷第三百三十

### 初分巧方便品第五十之三

佛言：“善现，如是，如是，不可说义无增无减，布施波罗蜜多亦无增无减，净戒、安忍、精进、静虑、般若波罗蜜多亦无增无减；四念住亦无增无减，四正断、四神足、五根、五力、七等觉支、八圣道支亦无增无减；四静虑亦无增无减，四无量、四无色定亦无增无减；八解脱亦无增无减，八胜处、九次第定、十遍处亦无增无减；空解脱门亦无增无减，无相、无愿解脱门亦无增无减；极喜地亦无增无减，离垢地、发光地、焰慧地、极难胜地、现前地、远行地、不动地、善慧地、法云地亦无增无减；五眼亦无增无减，六神通亦无增无减；三摩地门亦无增无减，陀罗尼门亦无增无减；佛十力亦无增无减，四无所畏、四无碍解、大慈、大悲、大喜、大舍、十八佛不共法亦无增无减；无忘失法亦无增无减，恒住舍性亦无增无减；一切智亦无增无减，道相智、一切相智亦无增无减。

“善现，诸菩萨摩诃萨修行般若波罗蜜多，安住般若波罗蜜多方便善巧，不作是念：‘我于般若波罗蜜多若增若减。’不作是念：‘我于静虑、精进、安忍、净戒、布施波罗蜜多若增若减。’但作是念：‘唯有名想谓为般若波罗蜜多。’但作是念：‘唯有名想谓为静虑、精进、安忍、净戒、布施波罗蜜多。’

“善现，是菩萨摩诃萨修行布施波罗蜜多时，持此布施俱行作意，及依此起心及善根，与诸有情平等共有回向无上正等菩提，如佛无上正等菩提微妙甚深而起回向。

“善现，是菩萨摩诃萨修行净戒波罗蜜多时，持此净戒俱行作意，及依此起心及善根，与诸有情平等共有回向无上正等菩提，如佛无上正等菩提微妙甚深而起回向。

“善现，是菩萨摩诃萨修行安忍波罗蜜多时，持此安忍俱行作意，及依此起心及善根，与诸有情平等共有回向无上正等菩提，如佛无上正等菩提微妙甚深而起回向。

“善现，是菩萨摩诃萨修行精进波罗蜜多时，持此精进俱行作意，及依此起心及善根，与诸有情平等共有回向无上正等菩提，如佛无上正等菩提微妙甚深而起回向。

“善现，是菩萨摩诃萨修行静虑波罗蜜多时，持此静虑俱行作意，及依此起心及善根，与诸有情平等共有回向无上正等菩提，如佛无上正等菩提微妙甚深而起回向。

“善现，是菩萨摩诃萨修行般若波罗蜜多时，持此般若俱行作意，及依此起心及善根，与诸有情平等共有回向无上正等菩提，如佛无上正等菩提微妙甚深而起回向，由此回向巧方便力证得无上正等菩提。”

尔时，具寿善现白佛言：“世尊，何谓无上正等菩提？”

佛言：“善现，诸法真如是谓无上正等菩提。”

具寿善现复言：“世尊，何谓诸法真如，而说诸法真如是谓无上正等菩提？”

佛言：“善现，诸色真如是谓无上正等菩提，受、想、行、识真如是谓无上正等菩提。

“善现，眼处真如是谓无上正等菩提，耳、鼻、舌、身、意处真如是谓无上正等菩提。

“善现，色处真如是谓无上正等菩提，声、香、味、触、法处真如是谓无上正等菩提。

“善现，眼界真如是谓无上正等菩提，耳、鼻、舌、身、意界真如是谓无上正等菩提。

“善现，色界真如是谓无上正等菩提，声、香、味、触、法界真如是谓无上正等菩提。

“善现，眼识界真如是谓无上正等菩提，耳、鼻、舌、身、意识界真如是谓无上正等菩提。

“善现，眼触真如是谓无上正等菩提，耳、鼻、舌、身、意触真如是谓无上正等菩提。

“善现，眼触为缘所生诸受真如是谓无上正等菩提，耳、鼻、舌、身、意触为缘所生诸受真如是谓无上正等菩提。

“善现，地界真如是谓无上正等菩提，水、火、风、空、识界真如是谓无上正等菩提。

“善现，因缘性真如是谓无上正等菩提，等无间缘、所缘缘、增上缘性真如是谓无上正等菩提。

“善现，无明真如是谓无上正等菩提，行、识、名色、六处、触、受、爱、取、有、生、老死真如是谓无上正等菩提。

“善现，布施波罗蜜多真如是谓无上正等菩提，净戒、安忍、精进、静虑、般若波罗蜜多真如是谓无上正等菩提。

“善现，内空真如是谓无上正等菩提，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如是谓无上正等菩提。

“善现，真如真如是谓无上正等菩提，法界、法性、不虚妄性、不变异性、平等性、离生性、法定、法住、实际、虚空界、不思议界真如是谓无上正等菩提。

“善现，四念住真如是谓无上正等菩提，四正断、四神足、五根、五力、七等觉支、八圣道支真如是谓无上正等菩提。

“善现，苦圣谛真如是谓无上正等菩提，集、灭、道圣谛真如是谓无上正等菩提。

“善现，四静虑真如是谓无上正等菩提，四无量，四无色定真如是谓无上正等菩提。

“善现，八解脱真如是谓无上正等菩提，八胜处、九次第定、十遍处真如是谓无上正等菩提。

“善现，空解脱门真如是谓无上正等菩提，无相、无愿解脱门真如是谓无上正等菩提。

“善现，极喜地真如是谓无上正等菩提，离垢地、发光地、焰慧地、极难胜地、现前地、远行地、不动地、善慧地、法云地真如是谓无上正等菩提。

“善现，五眼真如是谓无上正等菩提，六神通真如是谓无上正等菩提。

“善现，三摩地门真如是谓无上正等菩提，陀罗尼门真如是谓无上正等菩提。

“善现，佛十力真如是谓无上正等菩提，四无所畏、四无碍解、大慈、大悲、大喜、大舍、十八佛不共法真如是谓无上正等菩提。

“善现，无忘失法真如是谓无上正等菩提，恒住舍性真如是谓无上正等菩提。

“善现，预流果真如是谓无上正等菩提，一来、不还、阿罗汉果真如是谓无上正等菩提。

“善现，独觉菩提真如是谓无上正等菩提。

“善现，一切智真如是谓无上正等菩提，道相智、一切相智真如是谓无上正等菩提。

“善现，生死真如是谓无上正等菩提，涅槃真如是谓无上正等菩提。

“善现，诸法真如无增无减故，诸佛无上正等菩提亦无增无减。

“善现，诸菩萨摩诃萨不离般若波罗蜜多，常乐安住诸法真如，都不见法有增有减。由此因缘，不可说义无增无减，布施波罗蜜多亦无增无减，净戒、安忍、精进、静虑、般若波罗蜜多亦无增无减；四念住亦无增无减，四正断、四神足、五根、五力、七等觉支、八圣道支亦无增无减；四静虑亦无增无减，四无量、四无色定亦无增无减；八解脱亦无增无减，八胜处、九次第定、十遍处亦无增无减；空解脱门亦无增无减，无相、无愿解脱门亦无增无减；极喜地亦无增无减，离垢地、发光地、焰慧地、极难胜地、现前地、远行地、不动地、善慧地、法云地亦无增无减；五眼亦无增无减，六神通亦无增无减；三摩地门亦无增无减，陀罗尼门亦无增无减；佛十力亦无增无减，四无所畏、四无碍解、大慈、大悲、大喜、大舍、十八佛不共法亦无增无减、无忘失法亦无增无减，恒住舍性亦无增无减；一切智亦无增无减，道相智、一切相智亦无增无减。善现，诸菩萨摩诃萨依止无增无减方便，修行般若波罗蜜多，由此为门集诸功德，便证无上正等菩提。”

尔时，具寿善现白佛言：“世尊，若菩萨摩诃萨依止无增无减方便，修行般若波罗蜜多，由此为门集一切功德，便证无上正等菩提者，是菩萨摩诃萨为用初心证得无上正等菩提？为用后心证得无上正等菩提？

“世尊，是菩萨摩诃萨若用初心证得无上正等菩提，初心起时，后心未起，无和合义。若用后心证得无上正等菩提，后心起时，前心已灭，无和合义。如是前后心、心所法进退推徵，无和合义，云何可得积集善根？若诸善根不可积集，如何菩萨能证无上正等菩提？”

佛言：“善现，吾当为汝略说一喻，令有智者于所说义易可得解。善现，于意云何？如燃灯时，为初焰能焦炷？为后焰能焦炷？”

“世尊，如我意解，非初焰能焦炷，亦不离初焰能焦炷；非后焰能焦炷，亦不离后焰能焦炷。”

“善现，于意云何？炷为焦不？”

“世尊，世间现见其炷实焦。”

佛言：“善现，诸菩萨摩诃萨亦复如是，非用初心证得无上正等菩提，亦不离初心证得无上正等菩提；非用后心证得无上正等菩提，亦不离后心证得无上正等菩提，而诸菩萨摩诃萨证得无上正等菩提。

“复次，善现，诸菩萨摩诃萨从初发心修行般若波罗蜜多，圆满十地证得无上正等菩提。”

时，具寿善现白佛言：“世尊，诸菩萨摩诃萨修学何等十地圆满证得无上正等菩提？”

佛言：“善现，诸菩萨摩诃萨修行极喜地乃至法云地，令其圆满证得无上正等菩提；亦学净观地、种性地、第八地、见地、薄地、离欲地、已办地、独觉地、菩萨地、如来地，令其圆满证得无上正等菩提。善现，诸菩萨摩诃萨于此十地精勤修学得圆满时，非用初心证得无上正等菩提，亦不离初心证得无上正等菩提；非用后心证得无上正等菩提，亦不离后心证得无上正等菩提，而诸菩萨摩诃萨证得无上正等菩提。”

具寿善现白佛言：“世尊，如是缘起甚深甚妙！谓诸菩萨摩诃萨，非用初心证得无上正等菩提，非离初心证得无上正等菩提；非用后心证得无上正等菩提，非离后心证得无上正等菩提，而诸菩萨摩诃萨证得无上正等菩提。”

佛告善现：“于意云何？若心已灭，可更生不？”

善现答言：“不也，世尊。不也，善逝。”

佛告善现：“于意云何？若心已生，有灭法不？”

善现答言：“如是，世尊。如是，善逝。”

佛告善现：“于意云何？有灭法心非当灭不？”

善现答言：“不也，世尊。不也，善逝。”

佛告善现：“于意云何？心住为如心真如不？”

善现答言：“如是，世尊。如是，善逝。”

佛告善现：“于意云何？心如真如住，为如实际不？”

善现答言：“不也，世尊。不也，善逝。”

佛告善现：“于意云何？真如、实际为甚深不？”

善现答言：“如是，世尊。如是，善逝。”

佛告善现：“于意云何？即真如是心不？”

善现答言：“不也，世尊。不也，善逝。”

佛告善现：“于意云何？离真如有心不？”

善现答言：“不也，世尊。不也，善逝。”

佛告善现：“于意云何？即心是真如不？”

善现答言：“不也，世尊。不也，善逝。”

佛告善现：“于意云何？离心有真如不？”

善现答言：“不也，世尊。不也，善逝。”

佛告善现：“于意云何？真如见真如不？”

善现答言：“不也，世尊。不也，善逝。”

佛告善现：“于意云何？若菩萨摩诃萨能如是行，是行深般若波罗蜜多不？”

善现答言：“若菩萨摩诃萨能如是行，是行深般若波罗蜜多。”

佛告善现：“于意云何？若菩萨摩诃萨能如是行，为行何处？”

善现答言：“若菩萨摩诃萨能如是行，都无行处。所以者何？世尊，若菩萨摩诃萨行深般若波罗蜜多，无心现行，无现行处。何以故？世尊，住真如中都无现行、现行处故。”

佛告善现：“于意云何？若菩萨摩诃萨行深般若波罗蜜多时，为行在何处？”

善现答言：“若菩萨摩诃萨行深般若波罗蜜多时，行在胜义谛。此中现行及现行处俱无所有，能取、所取不可得故。”

佛告善现：“于意云何？若菩萨摩诃萨行深般若波罗蜜多时，行胜义谛中，虽不取相而行相不？”

善现答言：“不也，世尊。不也，善逝。”

佛告善现：“于意云何？是菩萨摩诃萨行深般若波罗蜜多时，行胜义谛中为坏相不？”

善现答言：“不也，世尊。不也，善逝。”

佛告善现：“于意云何？是菩萨摩诃萨行深般若波罗蜜多时，行胜义谛中坏相想不？”

善现答言：“不也，世尊。不也，善逝。”

佛言：“善现，是菩萨摩诃萨行深般若波罗蜜多时，云何不坏相亦不坏相想？”

善现答言：“是菩萨摩诃萨行深般若波罗蜜多时，不作是念：‘我当坏相及坏相想。’亦不作是念：‘我当坏无相及坏无相想。’于一切种无分别故。世尊，是菩萨摩诃萨行深般若波罗蜜多，虽能如是离诸分别，而佛十力、四无所畏、四无碍解、大慈、大悲、大喜、大舍、十八佛不共法等无量胜功德未圆满故，未证无上正等菩提。世尊，是菩萨摩诃萨成就微妙善巧方便，由此善巧方便力故，于一切法不取不坏。何以故？世尊，是菩萨摩诃萨知一切法自相空故。世尊，是菩萨摩诃萨住一切法自相空中，为度诸有情入三三摩地，大悲愿力所牵逼故，用此三定成熟有情。”

佛言：“善现，如是，如是，如汝所说。”

时，具寿善现白佛言：“世尊，是菩萨摩诃萨云何入此三三摩地成熟有情？”

佛言：“善现，是菩萨摩诃萨安住空三摩地，见诸有情多执我者，以方便力教令安住空三摩地。

“善现，是菩萨摩诃萨安住无相三摩地，见诸有情多行相者，以方便力教令安住无相三摩地。

“善现，是菩萨摩诃萨安住无愿三摩地，见诸有情多愿乐者，以方便力教令安住无愿三摩地。

“善现，是菩萨摩诃萨行深般若波罗蜜多，如是入此三三摩地成熟有情。”

尔时，具寿舍利子问具寿善现言：“善现，若菩萨摩诃萨梦中入此三三摩地，于深般若波罗蜜多有增益不？”

善现答言：“舍利子，若菩萨摩诃萨昼时入此三三摩地，于深般若波罗蜜多有增益者，彼梦中入亦有增益。何以故？舍利子，昼与梦中，无差别故。舍利子，若菩萨摩诃萨昼行般若波罗蜜多，既名修习甚深般若波罗蜜多；是菩萨摩诃萨梦行般若波罗蜜多，亦名修习甚深般若波罗蜜多，三三摩地于深般若波罗蜜多能为增益亦应如是。”

时，舍利子问善现言：“诸菩萨摩诃萨梦中作业，为有增益或损减不？佛说有为虚妄不实、如梦所作，云何彼业能有增减？所以者何？非于梦中所作诸业能有增益或能损减，要至觉时忆想分别梦中所作，乃有增减。”

善现答言：“诸有昼日断他命已，于夜梦中忆想分别，深自庆快；或复有人梦断他命，谓在觉位生大欢喜。如是二业，于意云何？”

舍利子言：“无所缘事，若思、若业俱不得生；要有所缘，思、业方起。梦中思、业，缘何而生？”

善现答言：“如是，如是，若梦、若觉，无所缘事，思、业不生；要有所缘，思、业方起。何以故？舍利子，若梦、若觉，要于见闻觉知法中有觉慧转，由斯起染或复起净；若无见闻觉知，诸法无觉慧转，亦无染净。由此故知，若梦、若觉，有所缘事，思、业方起；无所缘事，思、业不生。”

时，舍利子问善现言：“佛说思、业皆离自性，云何可言有所缘起？”

善现答言：“虽诸思、业及所缘事自性皆空，而由自心取相分别，故说思、业，有所缘生；若无所缘，思、业不起。”

尔时，具寿舍利子复问具寿善现言：“若菩萨摩诃萨梦中修行布施、净戒、安忍、精进、静虑、般若，持此善根与诸有情平等共有回向无上正等菩提，是菩萨摩诃萨为实回向大菩提不？”

时，具寿善现语舍利子言：“慈氏菩萨摩诃萨，久已受得不退转记，唯隔一生定当作佛，善能酬答一切难问，现在此会，宜请问之。补处慈尊，定应为答。”

时，舍利子如善现言，恭敬请问慈氏菩萨。

时，慈氏菩萨语舍利子言：“谓何等名慈氏能答？为色耶？为受、想、行、识耶？为色空耶？为受、想、行、识空耶？且色不能答，受、想、行、识亦不能答；色空不能答，受、想、行、识空亦不能答。何以故？舍利子，我都不见有法能答、有法所答，答处、答时及由此答亦皆不见。我都不见有法能记、有法所记，记处、记时及由此记亦皆不见。以一切法本性皆空，都无所有，无二无别，毕竟推徵不可得故。”

时，舍利子复问慈氏菩萨摩诃萨言：“仁者所说法，为如所证不？”

慈氏菩萨摩诃萨言：“我所说法，非如所证。何以故？舍利子，我所证法不可说故。”

时，舍利子作是念言：“慈氏菩萨智慧深广，修一切种布施、净戒、安忍、精进、静虑、般若波罗蜜多久已圆满，以无所得而为方便，于所问事能如是答。”

尔时，佛告舍利子言：“舍利子，于意云何？汝由是法得阿罗汉果，为见此法是可说不？”

舍利子言：“不也，世尊。不也，善逝。”

佛言：“舍利子，诸菩萨摩诃萨行深般若波罗蜜多，所证诸法亦复如是。舍利子，是菩萨摩诃萨不作是念：‘我由此法当得受记，我由此法现得受记，我由此法已得受记。’不作是念：‘我由此法当证无上正等菩提。’舍利子，是菩萨摩诃萨行深般若波罗蜜多不生犹豫：‘我于无上正等菩提为得、不得？’但作是念：‘我于无上正等菩提定当证得。’舍利子，是菩萨摩诃萨行深般若波罗蜜多，闻甚深法，其心不惊、不怖、不畏，于得无上正等菩提亦不怖畏，决定自知：‘我当证得所求无上正等菩提。’”

### 初分愿行品第五十一之一

尔时，佛告具寿善现言：“善现，有菩萨摩诃萨修行布施波罗蜜多，见诸有情饥渴所逼，衣服弊坏，卧具乏少。善现，是菩萨摩诃萨见此事已，作是思惟：‘我当云何救济如是诸有情类，令离悭贪，无所乏少？’既思惟已，作是愿言：‘我当精勤不顾身命，修行布施波罗蜜多，成熟有情，严净佛土，令速圆满疾证无上正等菩提。我佛土中，得无如是资具乏少诸有情类。如四大王众天、三十三天、夜摩天、睹史多天、乐变化天、他化自在天受用种种上妙乐具，我佛土中众生亦令受用种种上妙乐具。’善现，是菩萨摩诃萨由此布施波罗蜜多，速得圆满邻近无上正等菩提。

“复次，善现，有菩萨摩诃萨修行净戒波罗蜜多，见诸有情烦恼炽盛，更相杀害，行不与取，作欲邪行，造虚诳词，现粗恶说，发离间辩，说杂秽言，发起种种贪、恚、邪见，由此因缘，短寿多病，颜容憔悴，无有威德，资财乏鲜，生下贱家，体陋形残，身仪臭秽，诸有所说，人不信受，言词粗犷，亲友乖离，凡所陈说咸皆鄙俚，悭贪嫉妒，恶见炽然，诽谤正法，毁辱贤圣。善现，是菩萨摩诃萨见此事已，作是思惟：‘我当云何救济如是诸有情类，令其远离诸恶业果？’既思惟已，作是愿言：‘我当精勤不顾身命，修行净戒波罗蜜多，成熟有情，严净佛土，令速圆满疾证无上正等菩提。我佛土中，得无如是众恶业果诸有情类，一切有情皆行十善，受长寿等胜妙果报。’善现，是菩萨摩诃萨由此净戒波罗蜜多，速得圆满邻近无上正等菩提。

“复次，善现，有菩萨摩诃萨修行安忍波罗蜜多，见诸有情更相忿恚、毁骂、凌辱，刀、杖、瓦、石、拳、杵、块等互相残害，乃至断命，一心不舍。善现，是菩萨摩诃萨见此事已，作是思惟：‘我当云何救济如是诸有情类，令其远离如是诸恶？’既思惟已，作是愿言：‘我当精勤不顾身命，修行安忍波罗蜜多，成熟有情，严净佛土，令速圆满疾证无上正等菩提。我佛土中，得无如是烦恼恶业诸有情类，一切有情展转相视，如父如母、如兄如弟、如姊如妹、如男如女、如友如亲，慈心相向互为饶益。’善现，是菩萨摩诃萨由此安忍波罗蜜多，速得圆满邻近无上正等菩提。

“复次，善现，有菩萨摩诃萨修行精进波罗蜜多，见诸有情懈怠懒惰，不勤精进弃舍三乘，亦不能修人天善业。善现，是菩萨摩诃萨见此事已，作是思惟：‘我当云何救济如是诸有情类，令其远离懒惰懈怠？’既思惟已，作是愿言：‘我当精勤不顾身命，修行精进波罗蜜多，成熟有情，严净佛土，令速圆满疾证无上正等菩提。我佛土中，得无如是懒惰懈怠诸有情类，一切有情精进勇猛，勤修善趣及三乘因，生天人中速证解脱。’善现，是菩萨摩诃萨由此精进波罗蜜多，速得圆满邻近无上正等菩提。

“复次，善现，有菩萨摩诃萨修行静虑波罗蜜多，见诸有情贪欲、瞋恚、昏沉睡眠、掉举恶作、疑盖所覆，失念放逸，于四静虑及四无量、四无色定尚不能修，况能修得出世间定？善现，是菩萨摩诃萨见此事已，作是思惟：‘我当云何救济如是诸有情类，令其远离诸盖散动？’既思惟已，作是愿言：‘我当精勤不顾身命，修行静虑波罗蜜多，成熟有情，严净佛土，令速圆满疾证无上正等菩提。我佛土中，得无如是具盖散动诸有情类，一切有情自在游戏静虑、无量、无色定等。’善现，是菩萨摩诃萨由此静虑波罗蜜多，速得圆满邻近无上正等菩提。

“复次，善现，有菩萨摩诃萨修行般若波罗蜜多，见诸有情愚痴恶慧，于世、出世正见俱失，拨无善恶业及业果，执断、执常、执一、执异俱不俱等种种邪法。善现，是菩萨摩诃萨见此事已，作是思惟：‘我当云何救济如是诸有情类，令其远离恶见邪执？’既思惟已，作是愿言：‘我当精勤不顾身命，修行般若波罗蜜多，成熟有情，严净佛土，令速圆满疾证无上正等菩提。我佛土中，得无如是恶慧邪执诸有情类，一切有情成就正见，种种妙慧具足三明。’善现，是菩萨摩诃萨由此般若波罗蜜多，速得圆满邻近无上正等菩提。

“复次，善现，有菩萨摩诃萨具修六种波罗蜜多，见诸有情三聚差别：一邪定聚，二正定聚，三不定聚。善现，是菩萨摩诃萨见此事已，作是思惟：‘我当云何方便拔济诸有情类，令离邪定及不定聚？’既思惟已，作是愿言：‘我当精勤不顾身命，修行六种波罗蜜多，成熟有情，严净佛土，令速圆满疾证无上正等菩提。我佛土中，得无邪定及不定聚诸有情类，亦无如是三聚名声，一切有情皆正定聚。’善现，是菩萨摩诃萨由此六种波罗蜜多，速得圆满邻近无上正等菩提。

“复次，善现，有菩萨摩诃萨具修六种波罗蜜多，见诸有情堕三恶趣：一者地狱，二者傍生，三者鬼界。善现，是菩萨摩诃萨见此事已，作是思惟：‘我当云何拔济如是诸有情类，令其永离三恶趣苦？’既思惟已，作是愿言：‘我当精勤不顾身命，修行六种波罗蜜多，成熟有情，严净佛土，令速圆满疾证无上正等菩提。我佛土中，得无地狱、傍生、鬼界，亦无如是三恶趣名，一切有情皆善趣摄。’善现，是菩萨摩诃萨由此六种波罗蜜多，速得圆满邻近无上正等菩提。

“复次，善现，有菩萨摩诃萨具修六种波罗蜜多，见诸有情由恶业障，所居大地高下不平，塠阜、沟坑、秽草、株杌、毒刺、荆棘、不净充满。善现，是菩萨摩诃萨见此事已，作是思惟：‘我当云何拔济如是诸有情类，令其永灭诸恶业障，所居之处地平如掌，无诸秽草、株杌等事？’既思惟已，作是愿言：‘我当精勤不顾身命，修行六种波罗蜜多，成熟有情，严净佛土，令速圆满疾证无上正等菩提。我佛土中，得无如是诸杂秽业，所感大地有情居处，其地平坦，园林、池沼、诸妙香华，间杂庄严，甚可爱乐。’善现，是菩萨摩诃萨由此六种波罗蜜多，速得圆满邻近无上正等菩提。

“复次，善现，有菩萨摩诃萨具修六种波罗蜜多，见诸有情薄福德故，所居大地无诸珍宝，唯有种种土石瓦砾。善现，是菩萨摩诃萨见此事已，作是思惟：‘我当云何拔济如是多罪少福诸有情类，令所居处丰饶珍宝？’既思惟已，作是愿言：‘我当精勤不顾身命，修行六种波罗蜜多，成熟有情，严净佛土，令速圆满疾证无上正等菩提。我佛土中，得无如是多罪少福诸有情类，金沙布地，处处皆有吠琉璃等众妙珍奇，有情受用而无染著。’善现，是菩萨摩诃萨由此六种波罗蜜多，速得圆满邻近无上正等菩提。

“复次，善现，有菩萨摩诃萨具修六种波罗蜜多，见诸有情凡所摄受，多生恋著起诸恶事。善现，是菩萨摩诃萨见此事已，作是思惟：‘我当云何拔济如是恶所摄受诸有情类，令其永离恋著恶业？’既思惟已，作是愿言：‘我当精勤不顾身命，修行六种波罗蜜多，成熟有情，严净佛土，令速圆满疾证无上正等菩提。我佛土中，得无如是恶所摄受诸有情类，一切有情于色等境都无摄受不生恋著。’善现，是菩萨摩诃萨由此六种波罗蜜多，速得圆满邻近无上正等菩提。

“复次，善现，有菩萨摩诃萨具修六种波罗蜜多，见诸有情有四色类贵贱差别：一刹帝利，二婆罗门，三者吠舍，四戍达罗。善现，是菩萨摩诃萨见此事已，作是思惟：‘我当云何方便拔济诸有情类，令无如是四种色类贵贱差别？’既思惟已，作是愿言：‘我当精勤不顾身命，修行六种波罗蜜多，成熟有情，严净佛土，令速圆满疾证无上正等菩提。我佛土中，得无如是四种色类贵贱差别，一切有情同一色类，皆悉尊贵，人趣所摄。’善现，是菩萨摩诃萨由此六种波罗蜜多，速得圆满邻近无上正等菩提。

“复次，善现，有菩萨摩诃萨具修六种波罗蜜多，见诸有情有下、中、上品家族差别。善现，是菩萨摩诃萨见此事已，作是思惟：‘我当云何方便拔济诸有情类，令无如是下、中、上品家族差别？’既思惟已，作是愿言：‘我当精勤不顾身命，修行六种波罗蜜多，成熟有情，严净佛土，令速圆满疾证无上正等菩提。我佛土中，得无如是下、中、上品家族差别，一切有情皆同上品。’善现，是菩萨摩诃萨由此六种波罗蜜多，速得圆满邻近无上正等菩提。

“复次，善现，有菩萨摩诃萨具修六种波罗蜜多，见诸有情端正丑陋形色差别。善现，是菩萨摩诃萨见此事已，作是思惟：‘我当云何方便拔济诸有情类，令无如是形色差别？’既思惟已，作是愿言：‘我当精勤不顾身命，修行六种波罗蜜多，成熟有情，严净佛土，令速圆满疾证无上正等菩提。我佛土中，得无如是形色差别诸有情类，一切有情皆真金色，端严殊妙，众所乐见，成就第一圆满净色。’善现，是菩萨摩诃萨由此六种波罗蜜多，速得圆满邻近无上正等菩提。