## 大般若波罗蜜多经卷第二百九十一

### 初分著不著相品第三十六之五

“善现，菩萨摩诃萨行般若波罗蜜多时，若不行五眼著不著相是行般若波罗蜜多，不行六神通著不著相是行般若波罗蜜多。

“善现，菩萨摩诃萨行般若波罗蜜多时，若不行佛十力著不著相是行般若波罗蜜多，不行四无所畏、四无碍解、大慈、大悲、大喜、大舍、十八佛不共法著不著相是行般若波罗蜜多。

“善现，菩萨摩诃萨行般若波罗蜜多时，若不行无忘失法著不著相是行般若波罗蜜多，不行恒住舍性著不著相是行般若波罗蜜多。

“善现，菩萨摩诃萨行般若波罗蜜多时，若不行一切智著不著相是行般若波罗蜜多，不行道相智、一切相智著不著相是行般若波罗蜜多。

“善现，菩萨摩诃萨行般若波罗蜜多时，若不行一切陀罗尼门著不著相是行般若波罗蜜多，不行一切三摩地门著不著相是行般若波罗蜜多。

“善现，菩萨摩诃萨行般若波罗蜜多时，若不行预流果著不著相是行般若波罗蜜多，不行一来、不还、阿罗汉果著不著相是行般若波罗蜜多。

“善现，菩萨摩诃萨行般若波罗蜜多时，若不行独觉菩提著不著相是行般若波罗蜜多。

“善现，菩萨摩诃萨行般若波罗蜜多时，若不行一切菩萨摩诃萨行著不著相是行般若波罗蜜多。

“善现，菩萨摩诃萨行般若波罗蜜多时，若不行诸佛无上正等菩提著不著相是行般若波罗蜜多。

“善现，菩萨摩诃萨如是行般若波罗蜜多时，于色不起著不著想，于受、想、行、识不起著不著想，是行般若波罗蜜多。

“善现，菩萨摩诃萨如是行般若波罗蜜多时，于眼处不起著不著想，于耳、鼻、舌、身、意处不起著不著想，是行般若波罗蜜多。

“善现，菩萨摩诃萨如是行般若波罗蜜多时，于色处不起著不著想，于声、香、味、触、法处不起著不著想，是行般若波罗蜜多。

“善现，菩萨摩诃萨如是行般若波罗蜜多时，于眼界不起著不著想，于色界、眼识界及眼触、眼触为缘所生诸受不起著不著想，是行般若波罗蜜多。

“善现，菩萨摩诃萨如是行般若波罗蜜多时，于耳界不起著不著想，于声界、耳识界及耳触、耳触为缘所生诸受不起著不著想，是行般若波罗蜜多。

“善现，菩萨摩诃萨如是行般若波罗蜜多时，于鼻界不起著不著想，于香界、鼻识界及鼻触、鼻触为缘所生诸受不起著不著想，是行般若波罗蜜多。

“善现，菩萨摩诃萨如是行般若波罗蜜多时，于舌界不起著不著想，于味界、舌识界及舌触、舌触为缘所生诸受不起著不著想，是行般若波罗蜜多。

“善现，菩萨摩诃萨如是行般若波罗蜜多时，于身界不起著不著想，于触界、身识界及身触、身触为缘所生诸受不起著不著想，是行般若波罗蜜多。

“善现，菩萨摩诃萨如是行般若波罗蜜多时，于意界不起著不著想，于法界、意识界及意触、意触为缘所生诸受不起著不著想，是行般若波罗蜜多。

“善现，菩萨摩诃萨如是行般若波罗蜜多时，于地界不起著不著想，于水、火、风、空、识界不起著不著想，是行般若波罗蜜多。

“善现，菩萨摩诃萨如是行般若波罗蜜多时，于无明不起著不著想，于行、识、名色、六处、触、受、爱、取、有、生、老死愁叹苦忧恼不起著不著想，是行般若波罗蜜多。

“善现，菩萨摩诃萨如是行般若波罗蜜多时，于布施波罗蜜多不起著不著想，于净戒、安忍、精进、静虑、般若波罗蜜多不起著不著想，是行般若波罗蜜多。

“善现，菩萨摩诃萨如是行般若波罗蜜多时，于内空不起著不著想，于外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不起著不著想，是行般若波罗蜜多。

“善现，菩萨摩诃萨如是行般若波罗蜜多时，于真如不起著不著想，于法界、法性、不虚妄性、不变异性、平等性、离生性、法定、法住、实际、虚空界、不思议界不起著不著想，是行般若波罗蜜多。

“善现，菩萨摩诃萨如是行般若波罗蜜多时，于苦圣谛不起著不著想，于集、灭、道圣谛不起著不著想，是行般若波罗蜜多。

“善现，菩萨摩诃萨如是行般若波罗蜜多时，于四静虑不起著不著想，于四无量、四无色定不起著不著想，是行般若波罗蜜多。

“善现，菩萨摩诃萨如是行般若波罗蜜多时，于八解脱不起著不著想，于八胜处、九次第定、十遍处不起著不著想，是行般若波罗蜜多。

“善现，菩萨摩诃萨如是行般若波罗蜜多时，于四念住不起著不著想，于四正断、四神足、五根、五力、七等觉支、八圣道支不起著不著想，是行般若波罗蜜多。

“善现，菩萨摩诃萨如是行般若波罗蜜多时，于空解脱门不起著不著想，于无相、无愿解脱门不起著不著想，是行般若波罗蜜多。

“善现，菩萨摩诃萨如是行般若波罗蜜多时，于菩萨十地不起著不著想，是行般若波罗蜜多。

“善现，菩萨摩诃萨如是行般若波罗蜜多时，于五眼不起著不著想，于六神通不起著不著想，是行般若波罗蜜多。

“善现，菩萨摩诃萨如是行般若波罗蜜多时，于佛十力不起著不著想，于四无所畏、四无碍解、大慈、大悲、大喜、大舍、十八佛不共法不起著不著想，是行般若波罗蜜多。

“善现，菩萨摩诃萨如是行般若波罗蜜多时，于无忘失法不起著不著想，于恒住舍性不起著不著想，是行般若波罗蜜多。

“善现，菩萨摩诃萨如是行般若波罗蜜多时，于一切智不起著不著想，于道相智、一切相智不起著不著想，是行般若波罗蜜多。

“善现，菩萨摩诃萨如是行般若波罗蜜多时，于一切陀罗尼门不起著不著想，于一切三摩地门不起著不著想，是行般若波罗蜜多。

“善现，菩萨摩诃萨如是行般若波罗蜜多时，于预流果不起著不著想，于一来、不还、阿罗汉果不起著不著想，是行般若波罗蜜多。

“善现，菩萨摩诃萨如是行般若波罗蜜多时，于独觉菩提不起著不著想，是行般若波罗蜜多。

“善现，菩萨摩诃萨如是行般若波罗蜜多时，于一切菩萨摩诃萨行不起著不著想，是行般若波罗蜜多。

“善现，菩萨摩诃萨如是行般若波罗蜜多时，于诸佛无上正等菩提不起著不著想，是行般若波罗蜜多。”

尔时，具寿善现白佛言：“甚奇，世尊！如是般若波罗蜜多甚深法性，若说若不说俱不增不减。”

佛言：“善现，如是，如是，如汝所说，如是般若波罗蜜多甚深法性，若说不说俱无增减。

“善现，假使如来、应、正等觉，尽其寿住赞毁虚空，而彼虚空无增无减；如是般若波罗蜜多甚深法性亦复如是，若赞若毁不增不减。

“善现，譬如幻士于毁赞时，不减不增、无忧无喜；如是般若波罗蜜多甚深法性亦复如是，若说不说如本无异。”

具寿善现复白佛言：“世尊，诸菩萨摩诃萨修行般若波罗蜜多甚为难事，谓此般若波罗蜜多，若修不修无增无减亦无向背，而勤修学如是般若波罗蜜多，乃至无上正等菩提曾无退转。何以故？世尊，诸菩萨摩诃萨修行般若波罗蜜多，如修虚空都无所有。

“世尊，如虚空中，无色可施设，无受、想、行、识可施设，所修般若波罗蜜多亦复如是。

“世尊，如虚空中，无眼处可施设，无耳、鼻、舌、身、意处可施设，所修般若波罗蜜多亦复如是。

“世尊，如虚空中，无色处可施设，无声、香、味、触、法处可施设，所修般若波罗蜜多亦复如是。

“世尊，如虚空中，无眼界可施设，无色界、眼识界及眼触、眼触为缘所生诸受可施设，所修般若波罗蜜多亦复如是。

“世尊，如虚空中，无耳界可施设，无声界、耳识界及耳触、耳触为缘所生诸受可施设，所修般若波罗蜜多亦复如是。

“世尊，如虚空中，无鼻界可施设，无香界、鼻识界及鼻触、鼻触为缘所生诸受可施设，所修般若波罗蜜多亦复如是。

“世尊，如虚空中，无舌界可施设，无味界、舌识界及舌触、舌触为缘所生诸受可施设，所修般若波罗蜜多亦复如是。

“世尊，如虚空中，无身界可施设，无触界、身识界及身触、身触为缘所生诸受可施设，所修般若波罗蜜多亦复如是。

“世尊，如虚空中，无意界可施设，无法界、意识界及意触、意触为缘所生诸受可施设，所修般若波罗蜜多亦复如是。

“世尊，如虚空中，无地界可施设，无水、火、风、空、识界可施设，所修般若波罗蜜多亦复如是。

“世尊，如虚空中，无无明可施设，无行、识、名色、六处、触、受、爱、取、有、生、老死愁叹苦忧恼可施设，所修般若波罗蜜多亦复如是。

“世尊，如虚空中，无布施波罗蜜多可施设，无净戒、安忍、精进、静虑、般若波罗蜜多可施设，所修般若波罗蜜多亦复如是。

“世尊，如虚空中，无内空可施设，无外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空可施设，所修般若波罗蜜多亦复如是。

“世尊，如虚空中，无真如可施设，无法界、法性、不虚妄性、不变异性、平等性、离生性、法定、法住、实际、虚空界、不思议界可施设，所修般若波罗蜜多亦复如是。

“世尊，如虚空中，无苦圣谛可施设，无集、灭、道圣谛可施设，所修般若波罗蜜多亦复如是。

“世尊，如虚空中，无四静虑可施设，无四无量、四无色定可施设，所修般若波罗蜜多亦复如是。

“世尊，如虚空中，无八解脱可施设，无八胜处、九次第定、十遍处可施设，所修般若波罗蜜多亦复如是。

“世尊，如虚空中，无四念住可施设，无四正断、四神足、五根、五力、七等觉支、八圣道支可施设，所修般若波罗蜜多亦复如是。

“世尊，如虚空中，无空解脱门可施设，无无相、无愿解脱门可施设，所修般若波罗蜜多亦复如是。

“世尊，如虚空中，无菩萨十地可施设，所修般若波罗蜜多亦复如是。

“世尊，如虚空中，无五眼可施设，无六神通可施设，所修般若波罗蜜多亦复如是。

“世尊，如虚空中，无佛十力可施设，无四无所畏、四无碍解、大慈、大悲、大喜、大舍、十八佛不共法可施设，所修般若波罗蜜多亦复如是。

“世尊，如虚空中，无无忘失法可施设，无恒住舍性可施设，所修般若波罗蜜多亦复如是。

“世尊，如虚空中，无一切智可施设，无道相智、一切相智可施设，所修般若波罗蜜多亦复如是。

“世尊，如虚空中，无一切陀罗尼门可施设，无一切三摩地门可施设，所修般若波罗蜜多亦复如是。

“世尊，如虚空中，无预流果可施设，无一来、不还、阿罗汉果可施设，所修般若波罗蜜多亦复如是。

“世尊，如虚空中，无独觉菩提可施设，所修般若波罗蜜多亦复如是。

“世尊，如虚空中，无一切菩萨摩诃萨行可施设，所修般若波罗蜜多亦复如是。

“世尊，如虚空中，无诸佛无上正等菩提可施设，所修般若波罗蜜多亦复如是。”

尔时，具寿善现复白佛言：“世尊，是菩萨摩诃萨能擐如是大功德铠，我等有情皆应敬礼。

“世尊，若菩萨摩诃萨为诸有情擐功德铠勤精进者，如为虚空擐功德铠发勤精进。

“世尊，若菩萨摩诃萨为欲成熟解脱有情擐功德铠勤精进者，如为虚空成熟解脱擐功德铠发勤精进。

“世尊，若菩萨摩诃萨为一切法擐大功德铠勤精进者，如为虚空擐大功德铠发勤精进。

“世尊，若菩萨摩诃萨为拔有情令出生死擐功德铠勤精进者，如为举虚空置高胜处擐大功德铠发勤精进。

“世尊，菩萨摩诃萨得大精进波罗蜜多，为如虚空诸有情类速脱生死发趣无上正等菩提。

“世尊，菩萨摩诃萨得不思议无等神力，为如虚空诸法性海擐大功德铠发趣无上正等菩提。

“世尊，菩萨摩诃萨最极勇健，为如虚空诸佛无上正等菩提擐功德铠发勤精进。

“世尊，菩萨摩诃萨为如虚空诸有情类勤修苦行，欲证无上正等菩提，甚为希有。何以故？

“世尊，假使三千大千世界满中如来、应、正等觉如竹、麻、苇、甘蔗等林，若经一劫或一劫余，为诸有情常说正法，各度无量无边有情令入涅槃究竟安乐，而有情界不增不减。所以者何？以诸有情皆无所有、性远离故。

“世尊，假使十方各如殑伽沙数世界满中如来、应、正等觉如竹、麻、苇、甘蔗等林，若经一劫或一劫余为诸有情常说正法，各度无量无边有情令入涅槃究竟安乐，而有情界不增不减。所以者何？以诸有情皆无所有、性远离故。

“世尊，假使十方一切世界满中如来、应、正等觉如竹、麻、苇、甘蔗等林，若经一劫或一劫余为诸有情常说正法，各度无量无边有情令入涅槃究竟安乐，而有情界不增不减。所以者何？以诸有情皆无所有、性远离故。

“世尊，由是因缘我作是说：菩萨摩诃萨为如虚空诸有情类成熟解脱勤修苦行，欲证无上正等菩提，甚为希有。”

尔时，会中有一苾刍窃作是念：“我应敬礼甚深般若波罗蜜多！此中虽无诸法生灭，而有戒蕴、定蕴、慧蕴、解脱蕴、解脱知见蕴施设可得，亦有预流果、一来果、不还果、阿罗汉果施设可得，亦有独觉菩提施设可得，亦有无上正等菩提施设可得，亦有佛、法、僧宝施设可得，亦有转妙法轮度有情类施设可得。”

佛知其念告言：“苾刍，如是，如是，甚深般若波罗蜜多微妙难测。”

尔时，天帝释问具寿善现言：“大德，若菩萨摩诃萨欲学甚深般若波罗蜜多，当如何学？”

善现答言：“憍尸迦，若菩萨摩诃萨欲学甚深般若波罗蜜多，当如虚空学。”

尔时，天帝释复白佛言：“世尊，若善男子、善女人等，于此所说甚深般若波罗蜜多，受持读诵、如理思惟、为他演说，我当云何而为守护？唯愿世尊垂哀示教！”

尔时，具寿善现谓天帝释言：“憍尸迦，汝见有法可守护不？”

天帝释言：“不也，大德，我不见法是可守护。”

善现言：“憍尸迦，若善男子、善女人等，住如所说甚深般若波罗蜜多，即为守护。若善男子、善女人等，住如所说甚深般若波罗蜜多常不远离，当知一切人非人等伺求其便欲为损害，终不能得。憍尸迦，若欲守护住如所说甚深般若波罗蜜多诸菩萨者，无异为欲守护虚空。憍尸迦，若欲守护修行般若波罗蜜多诸菩萨者，唐设劬劳都无所益。

“憍尸迦，于意云何？有能守护幻、梦、响、像、阳焰、光影及变化事、寻香城不？”

天帝释言：“不也，大德。”

善现言：“憍尸迦，若欲守护修行般若波罗蜜多诸菩萨者亦复如是，唐设劬劳都无所益。

“憍尸迦，于意云何？有能守护一切如来、应、正等觉及佛所作变化事不？”

天帝释言：“不也，大德。”

善现言：“憍尸迦，若欲守护修行般若波罗蜜多诸菩萨者亦复如是，唐设劬劳都无所益。

“憍尸迦，于意云何？有能守护真如、法界、法性、不虚妄性、不变异性、平等性、离生性、法定、法住、实际、虚空界、不思议界不？”

天帝释言：“不也，大德。”

善现言：“憍尸迦，若欲守护修行般若波罗蜜多诸菩萨者亦复如是，唐设劬劳都无所益。”

尔时，天帝释问具寿善现言：“大德，云何菩萨摩诃萨修行般若波罗蜜多，虽知诸法如幻、如梦、如响、如像、如阳焰、如光影、如变化事、如寻香城，而是菩萨摩诃萨，不执是幻、是梦、是响、是像、是阳焰、是光影、是变化事、是寻香城，亦不执由幻、由梦、由响、由像、由阳焰、由光影、由变化事、由寻香城，亦不执属幻、属梦、属响、属像、属阳焰、属光影、属变化事、属寻香城，亦不执依幻、依梦、依响、依像、依阳焰、依光影、依变化事、依寻香城？”

善现答言：“憍尸迦，若菩萨摩诃萨修行般若波罗蜜多，不执是色，是受、想、行、识；亦不执由色，由受、想、行、识；亦不执属色，属受、想、行、识；亦不执依色，依受、想、行、识。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是眼处，是耳、鼻、舌、身、意处；亦不执由眼处，由耳、鼻、舌、身、意处；亦不执属眼处，属耳、鼻、舌、身、意处；亦不执依眼处，依耳、鼻、舌、身、意处。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是色处，是声、香、味、触、法处；亦不执由色处，由声、香、味、触、法处；亦不执属色处，属声、香、味、触、法处；亦不执依色处，依声、香、味、触、法处。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是眼界，是色界、眼识界及眼触、眼触为缘所生诸受；亦不执由眼界，由色界乃至眼触为缘所生诸受；亦不执属眼界，属色界乃至眼触为缘所生诸受；亦不执依眼界，依色界乃至眼触为缘所生诸受。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是耳界，是声界、耳识界及耳触、耳触为缘所生诸受；亦不执由耳界，由声界乃至耳触为缘所生诸受；亦不执属耳界，属声界乃至耳触为缘所生诸受；亦不执依耳界，依声界乃至耳触为缘所生诸受。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是鼻界，是香界、鼻识界及鼻触、鼻触为缘所生诸受；亦不执由鼻界，由香界乃至鼻触为缘所生诸受；亦不执属鼻界，属香界乃至鼻触为缘所生诸受；亦不执依鼻界，依香界乃至鼻触为缘所生诸受。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是舌界，是味界、舌识界及舌触、舌触为缘所生诸受；亦不执由舌界，由味界乃至舌触为缘所生诸受；亦不执属舌界，属味界乃至舌触为缘所生诸受；亦不执依舌界，依味界乃至舌触为缘所生诸受。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是身界，是触界、身识界及身触、身触为缘所生诸受；亦不执由身界，由触界乃至身触为缘所生诸受；亦不执属身界，属触界乃至身触为缘所生诸受；亦不执依身界，依触界乃至身触为缘所生诸受。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是意界，是法界、意识界及意触、意触为缘所生诸受；亦不执由意界，由法界乃至意触为缘所生诸受；亦不执属意界，属法界乃至意触为缘所生诸受；亦不执依意界，依法界乃至意触为缘所生诸受。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是地界，是水、火、风、空、识界；亦不执由地界，由水、火、风、空、识界；亦不执属地界，属水、火、风、空、识界；亦不执依地界，依水、火、风、空、识界。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是无明，是行、识、名色、六处、触、受、爱、取、有、生、老死愁叹苦忧恼；亦不执由无明，由行乃至老死愁叹苦忧恼；亦不执属无明，属行乃至老死愁叹苦忧恼；亦不执依无明，依行乃至老死愁叹苦忧恼。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是布施波罗蜜多，是净戒、安忍、精进、静虑、般若波罗蜜多；亦不执由布施波罗蜜多，由净戒乃至般若波罗蜜多；亦不执属布施波罗蜜多，属净戒乃至般若波罗蜜多；亦不执依布施波罗蜜多，依净戒乃至般若波罗蜜多。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是内空，是外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空；亦不执由内空，由外空乃至无性自性空；亦不执属内空，属外空乃至无性自性空；亦不执依内空，依外空乃至无性自性空。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是真如，是法界、法性、不虚妄性、不变异性、平等性、离生性、法定、法住、实际、虚空界、不思议界；亦不执由真如，由法界乃至不思议界；亦不执属真如，属法界乃至不思议界；亦不执依真如，依法界乃至不思议界。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是苦圣谛，是集、灭、道圣谛；亦不执由苦圣谛，由集、灭、道圣谛；亦不执属苦圣谛，属集、灭、道圣谛；亦不执依苦圣谛，依集、灭、道圣谛。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是四静虑，是四无量、四无色定；亦不执由四静虑，由四无量、四无色定；亦不执属四静虑，属四无量、四无色定；亦不执依四静虑，依四无量、四无色定。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

## 大般若波罗蜜多经卷第二百九十二

### 初分著不著相品第三十六之六

“憍尸迦，若菩萨摩诃萨修行般若波罗蜜多，不执是八解脱，是八胜处、九次第定、十遍处；亦不执由八解脱，由八胜处、九次第定、十遍处；亦不执属八解脱，属八胜处、九次第定、十遍处；亦不执依八解脱，依八胜处、九次第定、十遍处。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是四念住，是四正断、四神足、五根、五力、七等觉支、八圣道支；亦不执由四念住，由四正断乃至八圣道支；亦不执属四念住，属四正断乃至八圣道支；亦不执依四念住，依四正断乃至八圣道支。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是空解脱门，是无相、无愿解脱门；亦不执由空解脱门，由无相、无愿解脱门；亦不执属空解脱门，属无相、无愿解脱门；亦不执依空解脱门，依无相、无愿解脱门。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是菩萨十地，亦不执由菩萨十地，亦不执属菩萨十地，亦不执依菩萨十地。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是五眼，是六神通；亦不执由五眼，由六神通；亦不执属五眼，属六神通；亦不执依五眼，依六神通。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是佛十力，是四无所畏、四无碍解、大慈、大悲、大喜、大舍、十八佛不共法；亦不执由佛十力，由四无所畏乃至十八佛不共法；亦不执属佛十力，属四无所畏乃至十八佛不共法；亦不执依佛十力，依四无所畏乃至十八佛不共法。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是无忘失法，是恒住舍性；亦不执由无忘失法，由恒住舍性；亦不执属无忘失法，属恒住舍性；亦不执依无忘失法，依恒住舍性。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是一切智，是道相智、一切相智；亦不执由一切智，由道相智、一切相智；亦不执属一切智，属道相智、一切相智；亦不执依一切智，依道相智、一切相智。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是一切陀罗尼门，是一切三摩地门；亦不执由一切陀罗尼门，由一切三摩地门；亦不执属一切陀罗尼门，属一切三摩地门；亦不执依一切陀罗尼门，依一切三摩地门。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是预流果，是一来、不还、阿罗汉果；亦不执由预流果，由一来、不还、阿罗汉果；亦不执属预流果，属一来、不还、阿罗汉果；亦不执依预流果，依一来、不还、阿罗汉果。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是独觉菩提，亦不执由独觉菩提，亦不执属独觉菩提，亦不执依独觉菩提。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是一切菩萨摩诃萨行，亦不执由一切菩萨摩诃萨行，亦不执属一切菩萨摩诃萨行，亦不执依一切菩萨摩诃萨行。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，若菩萨摩诃萨修行般若波罗蜜多，不执是诸佛无上正等菩提，亦不执由诸佛无上正等菩提，亦不执属诸佛无上正等菩提，亦不执依诸佛无上正等菩提。是菩萨摩诃萨修行般若波罗蜜多，虽知诸法如幻乃至如寻香城，而不执是幻乃至是寻香城，亦不执由幻乃至由寻香城，亦不执属幻乃至属寻香城，亦不执依幻乃至依寻香城。

“憍尸迦，如是菩萨摩诃萨修行般若波罗蜜多，虽知诸法如幻、如梦、如响、如像、如阳焰、如光影、如变化事、如寻香城，而是菩萨摩诃萨不执是幻、是梦、是响、是像、是阳焰、是光影、是变化事、是寻香城，亦不执由幻、由梦、由响、由像、由阳焰、由光影、由变化事、由寻香城，亦不执属幻、属梦、属响、属像、属阳焰、属光影、属变化事、属寻香城，亦不执依幻、依梦、依响、依像、依阳焰、依光影、依变化事、依寻香城。”

### 初分说般若相品第三十七之一

尔时，佛神力故，于此三千大千世界，所有四大王众天、三十三天、夜摩天、睹史多天、乐变化天、他化自在天，梵众天——梵辅天、梵会天、大梵天，光天——少光天、无量光天、极光净天，净天——少净天、无量净天、遍净天，广天——少广天、无量广天、广果天，无烦天、无热天、善现天、善见天、色究竟天，如是诸天各以天妙栴檀香末遥散佛上，来诣佛所，顶礼双足，却住一面。

时，四天王天主帝释、索诃界主大梵天王、极光净天、遍净天、广果天及净居天等，由善忆念佛神力故，于十方面各见千佛宣说般若波罗蜜多，义品名字皆同于此，请说般若波罗蜜多苾刍上首皆名善现，问难般若波罗蜜多天众上首皆名帝释。

尔时，世尊告具寿善现言：“弥勒菩萨摩诃萨当得阿耨多罗三藐三菩提时，亦于此处宣说如是甚深般若波罗蜜多；此贤劫中当来诸佛，亦于此处宣说如是甚深般若波罗蜜多。”

尔时，具寿善现白佛言：“世尊，弥勒菩萨摩诃萨得阿耨多罗三藐三菩提时，当以何法诸行、相、状，宣说如是甚深般若波罗蜜多？”

佛言：“善现，弥勒菩萨摩诃萨得阿耨多罗三藐三菩提时，当以色非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以受、想、行、识非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以眼处非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以耳、鼻、舌、身、意处非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以色处非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以声、香、味、触、法处非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以眼界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以色界、眼识界及眼触、眼触为缘所生诸受非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以耳界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以声界、耳识界及耳触、耳触为缘所生诸受非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以鼻界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以香界、鼻识界及鼻触、鼻触为缘所生诸受非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以舌界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以味界、舌识界及舌触、舌触为缘所生诸受非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以身界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以触界、身识界及身触、身触为缘所生诸受非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以意界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以法界、意识界及意触、意触为缘所生诸受非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以地界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以水、火、风、空、识界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以无明非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以行、识、名色、六处、触、受、爱、取、有、生、老死愁叹苦忧恼非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以布施波罗蜜多非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以净戒、安忍、精进、静虑、般若波罗蜜多非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以内空非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以真如非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以法界、法性、不虚妄性、不变异性、平等性、离生性、法定、法住、实际、虚空界、不思议界非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以苦圣谛非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以集、灭、道圣谛非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以四静虑非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以四无量、四无色定非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以八解脱非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以八胜处、九次第定、十遍处非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以四念住非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以四正断、四神足、五根、五力、七等觉支、八圣道支非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以空解脱门非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以无相、无愿解脱门非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以菩萨十地非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以五眼非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以六神通非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以佛十力非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以四无所畏、四无碍解、大慈、大悲、大喜、大舍、十八佛不共法非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以无忘失法非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以恒住舍性非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以一切智非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以道相智、一切相智非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以一切陀罗尼门非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以一切三摩地门非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以预流果非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多；当以一来、不还、阿罗汉果非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以独觉菩提非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以一切菩萨摩诃萨行非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。

“善现，弥勒菩萨摩诃萨得阿耨多罗三藐三菩提时，当以诸佛无上正等菩提非常非无常、非乐非苦、非我非无我、非净非不净、非寂静非不寂静、非远离非不远离、非缚非解、非有非空、非过去非未来非现在，宣说如是甚深般若波罗蜜多。”

尔时，具寿善现复白佛言：“世尊，弥勒菩萨摩诃萨得阿耨多罗三藐三菩提时，证何等法？复说何法？”

佛言：“善现，弥勒菩萨摩诃萨得阿耨多罗三藐三菩提时，证色毕竟净法，说色毕竟净法，证受、想、行、识毕竟净法，说受、想、行、识毕竟净法；证眼处毕竟净法，说眼处毕竟净法，证耳、鼻、舌、身、意处毕竟净法，说耳、鼻、舌、身、意处毕竟净法；证色处毕竟净法，说色处毕竟净法，证声、香、味、触、法处毕竟净法，说声、香、味、触、法处毕竟净法；证眼界毕竟净法，说眼界毕竟净法，证色界、眼识界及眼触、眼触为缘所生诸受毕竟净法，说色界、眼识界及眼触、眼触为缘所生诸受毕竟净法；证耳界毕竟净法，说耳界毕竟净法，证声界、耳识界及耳触、耳触为缘所生诸受毕竟净法，说声界、耳识界及耳触、耳触为缘所生诸受毕竟净法；证鼻界毕竟净法，说鼻界毕竟净法，证香界、鼻识界及鼻触、鼻触为缘所生诸受毕竟净法，说香界、鼻识界及鼻触、鼻触为缘所生诸受毕竟净法；证舌界毕竟净法，说舌界毕竟净法，证味界、舌识界及舌触、舌触为缘所生诸受毕竟净法，说味界、舌识界及舌触、舌触为缘所生诸受毕竟净法；证身界毕竟净法，说身界毕竟净法，证触界、身识界及身触、身触为缘所生诸受毕竟净法，说触界、身识界及身触、身触为缘所生诸受毕竟净法；证意界毕竟净法，说意界毕竟净法，证法界、意识界及意触、意触为缘所生诸受毕竟净法，说法界、意识界及意触、意触为缘所生诸受毕竟净法；证地界毕竟净法，说地界毕竟净法，证水、火、风、空、识界毕竟净法，说水、火、风、空、识界毕竟净法；证无明毕竟净法，说无明毕竟净法，证行、识、名色、六处、触、受、爱、取、有、生、老死愁叹苦忧恼毕竟净法，说行、识、名色、六处、触、受、爱、取、有、生、老死愁叹苦忧恼毕竟净法。

## 大般若波罗蜜多经卷第二百九十三

### 初分说般若相品第三十七之二

“证布施波罗蜜多毕竟净法，说布施波罗蜜多毕竟净法，证净戒、安忍、精进、静虑、般若波罗蜜多毕竟净法，说净戒、安忍、精进、静虑、般若波罗蜜多毕竟净法；证内空毕竟净法，说内空毕竟净法，证外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空毕竟净法，说外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空毕竟净法；证真如毕竟净法，说真如毕竟净法，证法界、法性、不虚妄性、不变异性、平等性、离生性、法定、法住、实际、虚空界、不思议界毕竟净法，说法界、法性、不虚妄性、不变异性、平等性、离生性、法定、法住、实际、虚空界、不思议界毕竟净法；证苦圣谛毕竟净法，说苦圣谛毕竟净法，证集、灭、道圣谛毕竟净法，说集、灭、道圣谛毕竟净法；证四静虑毕竟净法，说四静虑毕竟净法，证四无量、四无色定毕竟净法，说四无量、四无色定毕竟净法；证八解脱毕竟净法，说八解脱毕竟净法，证八胜处、九次第定、十遍处毕竟净法，说八胜处、九次第定、十遍处毕竟净法；证四念住毕竟净法，说四念住毕竟净法，证四正断、四神足、五根、五力、七等觉支、八圣道支毕竟净法，说四正断、四神足、五根、五力、七等觉支、八圣道支毕竟净法；证空解脱门毕竟净法，说空解脱门毕竟净法，证无相、无愿解脱门毕竟净法，说无相、无愿解脱门毕竟净法；证菩萨十地毕竟净法，说菩萨十地毕竟净法；证五眼毕竟净法，说五眼毕竟净法，证六神通毕竟净法，说六神通毕竟净法；证佛十力毕竟净法，说佛十力毕竟净法，证四无所畏、四无碍解、大慈、大悲、大喜、大舍、十八佛不共法毕竟净法，说四无所畏、四无碍解、大慈、大悲、大喜、大舍、十八佛不共法毕竟净法；证无忘失法毕竟净法，说无忘失法毕竟净法，证恒住舍性毕竟净法，说恒住舍性毕竟净法；证一切智毕竟净法，说一切智毕竟净法，证道相智、一切相智毕竟净法，说道相智、一切相智毕竟净法；证一切陀罗尼门毕竟净法，说一切陀罗尼门毕竟净法，证一切三摩地门毕竟净法，说一切三摩地门毕竟净法；证预流果毕竟净法，说预流果毕竟净法，证一来、不还、阿罗汉果毕竟净法，说一来、不还、阿罗汉果毕竟净法；证独觉菩提毕竟净法，说独觉菩提毕竟净法；证一切菩萨摩诃萨行毕竟净法，说一切菩萨摩诃萨行毕竟净法；证诸佛无上正等菩提毕竟净法，说诸佛无上正等菩提毕竟净法。”

尔时，具寿善现复白佛言：“世尊，如是般若波罗蜜多云何清净？”

佛言：“善现，色清净故般若波罗蜜多清净，受、想、行、识清净故般若波罗蜜多清净。”

“世尊，云何色清净故般若波罗蜜多清净？受、想、行、识清净故般若波罗蜜多清净？”

“善现，色无生无灭、无染无净故清净，色清净故般若波罗蜜多清净；受、想、行、识无生无灭、无染无净故清净，受、想、行、识清净故般若波罗蜜多清净。”

佛言：“善现，眼处清净故般若波罗蜜多清净，耳、鼻、舌、身、意处清净故般若波罗蜜多清净。”

“世尊，云何眼处清净故般若波罗蜜多清净？耳、鼻、舌、身、意处清净故般若波罗蜜多清净？”

“善现，眼处无生无灭、无染无净故清净，眼处清净故般若波罗蜜多清净；耳、鼻、舌、身、意处无生无灭、无染无净故清净，耳、鼻、舌、身、意处清净故般若波罗蜜多清净。”

佛言：“善现，色处清净故般若波罗蜜多清净，声、香、味、触、法处清净故般若波罗蜜多清净。”

“世尊，云何色处清净故般若波罗蜜多清净？声、香、味、触、法处清净故般若波罗蜜多清净？”

“善现，色处无生无灭、无染无净故清净，色处清净故般若波罗蜜多清净；声、香、味、触、法处无生无灭、无染无净故清净，声、香、味、触、法处清净故般若波罗蜜多清净。”

佛言：“善现，眼界清净故般若波罗蜜多清净，色界、眼识界及眼触、眼触为缘所生诸受清净故般若波罗蜜多清净。”

“世尊，云何眼界清净故般若波罗蜜多清净？色界乃至眼触为缘所生诸受清净故般若波罗蜜多清净？”

“善现，眼界无生无灭、无染无净故清净，眼界清净故般若波罗蜜多清净；色界乃至眼触为缘所生诸受无生无灭、无染无净故清净，色界乃至眼触为缘所生诸受清净故般若波罗蜜多清净。”

佛言：“善现，耳界清净故般若波罗蜜多清净，声界、耳识界及耳触、耳触为缘所生诸受清净故般若波罗蜜多清净。”

“世尊，云何耳界清净故般若波罗蜜多清净？声界乃至耳触为缘所生诸受清净故般若波罗蜜多清净？”

“善现，耳界无生无灭、无染无净故清净，耳界清净故般若波罗蜜多清净；声界乃至耳触为缘所生诸受无生无灭、无染无净故清净，声界乃至耳触为缘所生诸受清净故般若波罗蜜多清净。”

佛言：“善现，鼻界清净故般若波罗蜜多清净，香界、鼻识界及鼻触、鼻触为缘所生诸受清净故般若波罗蜜多清净。”

“世尊，云何鼻界清净故般若波罗蜜多清净？香界乃至鼻触为缘所生诸受清净故般若波罗蜜多清净？”

“善现，鼻界无生无灭、无染无净故清净，鼻界清净故般若波罗蜜多清净；香界乃至鼻触为缘所生诸受无生无灭、无染无净故清净，香界乃至鼻触为缘所生诸受清净故般若波罗蜜多清净。”

佛言：“善现，舌界清净故般若波罗蜜多清净，味界、舌识界及舌触、舌触为缘所生诸受清净故般若波罗蜜多清净。”

“世尊，云何舌界清净故般若波罗蜜多清净？味界乃至舌触为缘所生诸受清净故般若波罗蜜多清净？”

“善现，舌界无生无灭、无染无净故清净，舌界清净故般若波罗蜜多清净；味界乃至舌触为缘所生诸受无生无灭、无染无净故清净，味界乃至舌触为缘所生诸受清净故般若波罗蜜多清净。”

佛言：“善现，身界清净故般若波罗蜜多清净，触界、身识界及身触、身触为缘所生诸受清净故般若波罗蜜多清净。”

“世尊，云何身界清净故般若波罗蜜多清净？触界乃至身触为缘所生诸受清净故般若波罗蜜多清净？”

“善现，身界无生无灭、无染无净故清净，身界清净故般若波罗蜜多清净；触界乃至身触为缘所生诸受无生无灭、无染无净故清净，触界乃至身触为缘所生诸受清净故般若波罗蜜多清净。”

佛言：“善现，意界清净故般若波罗蜜多清净，法界、意识界及意触、意触为缘所生诸受清净故般若波罗蜜多清净。”

“世尊，云何意界清净故般若波罗蜜多清净？法界乃至意触为缘所生诸受清净故般若波罗蜜多清净？”

“善现，意界无生无灭、无染无净故清净，意界清净故般若波罗蜜多清净；法界乃至意触为缘所生诸受无生无灭、无染无净故清净，法界乃至意触为缘所生诸受清净故般若波罗蜜多清净。”

佛言：“善现，地界清净故般若波罗蜜多清净，水、火、风、空、识界清净故般若波罗蜜多清净。”

“世尊，云何地界清净故般若波罗蜜多清净？水、火、风、空、识界清净故般若波罗蜜多清净？”

“善现，地界无生无灭、无染无净故清净，地界清净故般若波罗蜜多清净；水、火、风、空、识界无生无灭、无染无净故清净，水、火、风、空、识界清净故般若波罗蜜多清净。”

佛言：“善现，无明清净故般若波罗蜜多清净，行、识、名色、六处、触、受、爱、取、有、生、老死愁叹苦忧恼清净故般若波罗蜜多清净。”

“世尊，云何无明清净故般若波罗蜜多清净？行乃至老死愁叹苦忧恼清净故般若波罗蜜多清净？”

“善现，无明无生无灭、无染无净故清净，无明清净故般若波罗蜜多清净；行乃至老死愁叹苦忧恼无生无灭、无染无净故清净，行乃至老死愁叹苦忧恼清净故般若波罗蜜多清净。”

佛言：“善现，布施波罗蜜多清净故般若波罗蜜多清净，净戒、安忍、精进、静虑波罗蜜多清净故般若波罗蜜多清净。”

“世尊，云何布施波罗蜜多清净故般若波罗蜜多清净？净戒、安忍、精进、静虑波罗蜜多清净故般若波罗蜜多清净？”

“善现，布施波罗蜜多无生无灭、无染无净故清净，布施波罗蜜多清净故般若波罗蜜多清净；净戒、安忍、精进、静虑波罗蜜多无生无灭、无染无净故清净，净戒、安忍、精进、静虑波罗蜜多清净故般若波罗蜜多清净。”

佛言：“善现，内空清净故般若波罗蜜多清净，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空清净故般若波罗蜜多清净。”

“世尊，云何内空清净故般若波罗蜜多清净？外空乃至无性自性空清净故般若波罗蜜多清净？”

“善现，内空无生无灭、无染无净故清净，内空清净故般若波罗蜜多清净；外空乃至无性自性空无生无灭、无染无净故清净，外空乃至无性自性空清净故般若波罗蜜多清净。”

佛言：“善现，真如清净故般若波罗蜜多清净，法界、法性、不虚妄性、不变异性、平等性、离生性、法定、法住、实际、虚空界、不思议界清净故般若波罗蜜多清净。”

“世尊，云何真如清净故般若波罗蜜多清净？法界乃至不思议界清净故般若波罗蜜多清净？”

“善现，真如无生无灭、无染无净故清净，真如清净故般若波罗蜜多清净；法界乃至不思议界无生无灭、无染无净故清净，法界乃至不思议界清净故般若波罗蜜多清净。”

佛言：“善现，苦圣谛清净故般若波罗蜜多清净，集、灭、道圣谛清净故般若波罗蜜多清净。”

“世尊，云何苦圣谛清净故般若波罗蜜多清净？集、灭、道圣谛清净故般若波罗蜜多清净？”

“善现，苦圣谛无生无灭、无染无净故清净，苦圣谛清净故般若波罗蜜多清净；集、灭、道圣谛无生无灭、无染无净故清净，集、灭、道圣谛清净故般若波罗蜜多清净。”

佛言：“善现，四静虑清净故般若波罗蜜多清净，四无量、四无色定清净故般若波罗蜜多清净。”

“世尊，云何四静虑清净故般若波罗蜜多清净？四无量、四无色定清净故般若波罗蜜多清净？”

“善现，四静虑无生无灭、无染无净故清净，四静虑清净故般若波罗蜜多清净；四无量、四无色定无生无灭、无染无净故清净，四无量、四无色定清净故般若波罗蜜多清净。”

佛言：“善现，八解脱清净故般若波罗蜜多清净，八胜处、九次第定、十遍处清净故般若波罗蜜多清净。”

“世尊，云何八解脱清净故般若波罗蜜多清净？八胜处、九次第定、十遍处清净故般若波罗蜜多清净？”

“善现，八解脱无生无灭、无染无净故清净，八解脱清净故般若波罗蜜多清净；八胜处、九次第定、十遍处无生无灭、无染无净故清净，八胜处、九次第定、十遍处清净故般若波罗蜜多清净。”

佛言：“善现，四念住清净故般若波罗蜜多清净，四正断、四神足、五根、五力、七等觉支、八圣道支清净故般若波罗蜜多清净。”

“世尊，云何四念住清净故般若波罗蜜多清净？四正断、四神足、五根、五力、七等觉支、八圣道支清净故般若波罗蜜多清净？”

“善现，四念住无生无灭、无染无净故清净，四念住清净故般若波罗蜜多清净；四正断乃至八圣道支无生无灭、无染无净故清净，四正断乃至八圣道支清净故般若波罗蜜多清净。”

佛言：“善现，空解脱门清净故般若波罗蜜多清净，无相、无愿解脱门清净故般若波罗蜜多清净。”

“世尊，云何空解脱门清净故般若波罗蜜多清净？无相、无愿解脱门清净故般若波罗蜜多清净？”

“善现，空解脱门无生无灭、无染无净故清净，空解脱门清净故般若波罗蜜多清净，无相、无愿解脱门无生无灭、无染无净故清净，无相、无愿解脱门清净故般若波罗蜜多清净。”

佛言：“善现，菩萨十地清净故般若波罗蜜多清净。”

“世尊，云何菩萨十地清净故般若波罗蜜多清净？”

“善现，菩萨十地无生无灭、无染无净故清净，菩萨十地清净故般若波罗蜜多清净。”

佛言：“善现，五眼清净故般若波罗蜜多清净，六神通清净故般若波罗蜜多清净。”

“世尊，云何五眼清净故般若波罗蜜多清净？六神通清净故般若波罗蜜多清净？”

“善现，五眼无生无灭、无染无净故清净，五眼清净故般若波罗蜜多清净；六神通无生无灭、无染无净故清净，六神通清净故般若波罗蜜多清净。”

佛言：“善现，佛十力清净故般若波罗蜜多清净，四无所畏、四无碍解、大慈、大悲、大喜、大舍、十八佛不共法清净故般若波罗蜜多清净。”

“世尊，云何佛十力清净故般若波罗蜜多清净？四无所畏乃至十八佛不共法清净故般若波罗蜜多清净？”

“善现，佛十力无生无灭、无染无净故清净，佛十力清净故般若波罗蜜多清净；四无所畏乃至十八佛不共法无生无灭、无染无净故清净，四无所畏乃至十八佛不共法清净故般若波罗蜜多清净。”

佛言：“善现，无忘失法清净故般若波罗蜜多清净，恒住舍性清净故般若波罗蜜多清净。”

“世尊，云何无忘失法清净故般若波罗蜜多清净？恒住舍性清净故般若波罗蜜多清净？”

“善现，无忘失法无生无灭、无染无净故清净，无忘失法清净故般若波罗蜜多清净；恒住舍性无生无灭、无染无净故清净，恒住舍性清净故般若波罗蜜多清净。”

佛言：“善现，一切智清净故般若波罗蜜多清净，道相智、一切相智清净故般若波罗蜜多清净。”

“世尊，云何一切智清净故般若波罗蜜多清净？道相智、一切相智清净故般若波罗蜜多清净。”

“善现，一切智无生无灭、无染无净故清净，一切智清净故般若波罗蜜多清净；道相智、一切相智无生无灭、无染无净故清净，道相智、一切相智清净故般若波罗蜜多清净。”

佛言：“善现，一切陀罗尼门清净故般若波罗蜜多清净，一切三摩地门清净故般若波罗蜜多清净。”

“世尊，云何一切陀罗尼门清净故般若波罗蜜多清净？一切三摩地门清净故般若波罗蜜多清净？”

“善现，一切陀罗尼门无生无灭、无染无净故清净，一切陀罗尼门清净故般若波罗蜜多清净；一切三摩地门无生无灭、无染无净故清净，一切三摩地门清净故般若波罗蜜多清净。”

佛言：“善现，预流果清净故般若波罗蜜多清净，一来、不还、阿罗汉果清净故般若波罗蜜多清净。”

“世尊，云何预流果清净故般若波罗蜜多清净？一来、不还、阿罗汉果清净故般若波罗蜜多清净？”

“善现，预流果无生无灭、无染无净故清净，预流果清净故般若波罗蜜多清净；一来、不还、阿罗汉果无生无灭、无染无净故清净，一来、不还、阿罗汉果清净故般若波罗蜜多清净。”

佛言：“善现，独觉菩提清净故般若波罗蜜多清净。”

“世尊，云何独觉菩提清净故般若波罗蜜多清净？”

“善现，独觉菩提无生无灭、无染无净故清净，独觉菩提清净故般若波罗蜜多清净。”

佛言：“善现，一切菩萨摩诃萨行清净故般若波罗蜜多清净。”

“世尊，云何一切菩萨摩诃萨行清净故般若波罗蜜多清净？”

“善现，一切菩萨摩诃萨行无生无灭、无染无净故清净，一切菩萨摩诃萨行清净故般若波罗蜜多清净。”

佛言：“善现，诸佛无上正等菩提清净故般若波罗蜜多清净。”

“世尊，云何诸佛无上正等菩提清净故般若波罗蜜多清净？”

“善现，诸佛无上正等菩提无生无灭、无染无净故清净，诸佛无上正等菩提清净故般若波罗蜜多清净。

“复次，善现，虚空清净故般若波罗蜜多清净。”

“世尊，云何虚空清净故般若波罗蜜多清净？”

“善现，虚空无生无灭、无染无净故清净，虚空清净故般若波罗蜜多清净。

“复次，善现，色无染污故般若波罗蜜多清净，受、想、行、识无染污故般若波罗蜜多清净。”

“世尊，云何色无染污故般若波罗蜜多清净？受、想、行、识无染污故般若波罗蜜多清净？”

“善现，色不可取故无染污，色无染污故般若波罗蜜多清净；受、想、行、识不可取故无染污，受、想、行、识无染污故般若波罗蜜多清净。”

佛言：“善现，眼处无染污故般若波罗蜜多清净，耳、鼻、舌、身、意处无染污故般若波罗蜜多清净。”

“世尊，云何眼处无染污故般若波罗蜜多清净？耳、鼻、舌、身、意处无染污故般若波罗蜜多清净？”

“善现，眼处不可取故无染污，眼处无染污故般若波罗蜜多清净；耳、鼻、舌、身、意处不可取故无染污，耳、鼻、舌、身、意处无染污故般若波罗蜜多清净。”

佛言：“善现，色处无染污故般若波罗蜜多清净，声、香、味、触、法处无染污故般若波罗蜜多清净。”

“世尊，云何色处无染污故般若波罗蜜多清净？声、香、味、触、法处无染污故般若波罗蜜多清净？”

“善现，色处不可取故无染污，色处无染污故般若波罗蜜多清净；声、香、味、触、法处不可取故无染污，声、香、味、触、法处无染污故般若波罗蜜多清净。”

佛言：“善现，眼界无染污故般若波罗蜜多清净，色界、眼识界及眼触、眼触为缘所生诸受无染污故般若波罗蜜多清净。”

“世尊，云何眼界无染污故般若波罗蜜多清净？色界乃至眼触为缘所生诸受无染污故般若波罗蜜多清净？”

“善现，眼界不可取故无染污，眼界无染污故般若波罗蜜多清净；色界乃至眼触为缘所生诸受不可取故无染污，色界乃至眼触为缘所生诸受无染污故般若波罗蜜多清净。”

佛言：“善现，耳界无染污故般若波罗蜜多清净，声界、耳识界及耳触、耳触为缘所生诸受无染污故般若波罗蜜多清净。”

“世尊，云何耳界无染污故般若波罗蜜多清净？声界乃至耳触为缘所生诸受无染污故般若波罗蜜多清净？”

“善现，耳界不可取故无染污，耳界无染污故般若波罗蜜多清净；声界乃至耳触为缘所生诸受不可取故无染污，声界乃至耳触为缘所生诸受无染污故般若波罗蜜多清净。”

佛言：“善现，鼻界无染污故般若波罗蜜多清净，香界、鼻识界及鼻触、鼻触为缘所生诸受无染污故般若波罗蜜多清净。”

“世尊，云何鼻界无染污故般若波罗蜜多清净？香界乃至鼻触为缘所生诸受无染污故般若波罗蜜多清净？”

“善现，鼻界不可取故无染污，鼻界无染污故般若波罗蜜多清净；香界乃至鼻触为缘所生诸受不可取故无染污，香界乃至鼻触为缘所生诸受无染污故般若波罗蜜多清净。”

佛言：“善现，舌界无染污故般若波罗蜜多清净，味界、舌识界及舌触、舌触为缘所生诸受无染污故般若波罗蜜多清净。”

“世尊，云何舌界无染污故般若波罗蜜多清净？味界乃至舌触为缘所生诸受无染污故般若波罗蜜多清净？”

“善现，舌界不可取故无染污，舌界无染污故般若波罗蜜多清净；味界乃至舌触为缘所生诸受不可取故无染污，味界乃至舌触为缘所生诸受无染污故般若波罗蜜多清净。”

佛言：“善现，身界无染污故般若波罗蜜多清净，触界、身识界及身触、身触为缘所生诸受无染污故般若波罗蜜多清净。”

“世尊，云何身界无染污故般若波罗蜜多清净？触界乃至身触为缘所生诸受无染污故般若波罗蜜多清净？”

“善现，身界不可取故无染污，身界无染污故般若波罗蜜多清净；触界乃至身触为缘所生诸受不可取故无染污，触界乃至身触为缘所生诸受无染污故般若波罗蜜多清净。”

佛言：“善现，意界无染污故般若波罗蜜多清净，法界、意识界及意触、意触为缘所生诸受无染污故般若波罗蜜多清净。”

“世尊，云何意界无染污故般若波罗蜜多清净？法界乃至意触为缘所生诸受无染污故般若波罗蜜多清净？”

“善现，意界不可取故无染污，意界无染污故般若波罗蜜多清净；法界乃至意触为缘所生诸受不可取故无染污，法界乃至意触为缘所生诸受无染污故般若波罗蜜多清净。”

佛言：“善现，地界无染污故般若波罗蜜多清净，水、火、风、空、识界无染污故般若波罗蜜多清净。”

“世尊，云何地界无染污故般若波罗蜜多清净？水、火、风、空、识界无染污故般若波罗蜜多清净？”

“善现，地界不可取故无染污，地界无染污故般若波罗蜜多清净；水、火、风、空、识界不可取故无染污，水、火、风、空、识界无染污故般若波罗蜜多清净。”

佛言：“善现，无明无染污故般若波罗蜜多清净，行、识、名色、六处、触、受、爱、取、有、生、老死愁叹苦忧恼无染污故般若波罗蜜多清净。”

“世尊，云何无明无染污故般若波罗蜜多清净？行乃至老死愁叹苦忧恼无染污故般若波罗蜜多清净？”

“善现，无明不可取故无染污，无明无染污故般若波罗蜜多清净；行乃至老死愁叹苦忧恼不可取故无染污，行乃至老死愁叹苦忧恼无染污故般若波罗蜜多清净。”

佛言：“善现，布施波罗蜜多无染污故般若波罗蜜多清净，净戒、安忍、精进、静虑、般若波罗蜜多无染污故般若波罗蜜多清净。”

“世尊，云何布施波罗蜜多无染污故般若波罗蜜多清净？净戒乃至般若波罗蜜多无染污故般若波罗蜜多清净？”

“善现，布施波罗蜜多不可取故无染污，布施波罗蜜多无染污故般若波罗蜜多清净；净戒乃至般若波罗蜜多不可取故无染污，净戒乃至般若波罗蜜多无染污故般若波罗蜜多清净。”

佛言：“善现，内空无染污故般若波罗蜜多清净，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空无染污故般若波罗蜜多清净。”

“世尊，云何内空无染污故般若波罗蜜多清净？外空乃至无性自性空无染污故般若波罗蜜多清净？”

“善现，内空不可取故无染污，内空无染污故般若波罗蜜多清净；外空乃至无性自性空不可取故无染污，外空乃至无性自性空无染污故般若波罗蜜多清净。”

佛言：“善现，真如无染污故般若波罗蜜多清净，法界、法性、不虚妄性、不变异性、平等性、离生性、法定、法住、实际、虚空界、不思议界无染污故般若波罗蜜多清净。”

“世尊，云何真如无染污故般若波罗蜜多清净？法界乃至不思议界无染污故般若波罗蜜多清净？”

“善现，真如不可取故无染污，真如无染污故般若波罗蜜多清净；法界乃至不思议界不可取故无染污，法界乃至不思议界无染污故般若波罗蜜多清净。”

佛言：“善现，苦圣谛无染污故般若波罗蜜多清净，集、灭、道圣谛无染污故般若波罗蜜多清净。”

“世尊，云何苦圣谛无染污故般若波罗蜜多清净？集、灭、道圣谛无染污故般若波罗蜜多清净。”

“善现，苦圣谛不可取故无染污，苦圣谛无染污故般若波罗蜜多清净；集、灭、道圣谛不可取故无染污，集、灭、道圣谛无染污故般若波罗蜜多清净。”

佛言：“善现，四静虑无染污故般若波罗蜜多清净，四无量、四无色定无染污故般若波罗蜜多清净。”

“世尊，云何四静虑无染污故般若波罗蜜多清净？四无量、四无色定无染污故般若波罗蜜多清净？”

“善现，四静虑不可取故无染污，四静虑无染污故般若波罗蜜多清净；四无量、四无色定不可取故无染污，四无量、四无色定无染污故般若波罗蜜多清净。”

## 大般若波罗蜜多经卷第二百九十四

### 初分说般若相品第三十七之三

佛言：“善现，八解脱无染污故般若波罗蜜多清净，八胜处、九次第定、十遍处无染污故般若波罗蜜多清净。”

“世尊，云何八解脱无染污故般若波罗蜜多清净？八胜处、九次第定、十遍处无染污故般若波罗蜜多清净？”

“善现，八解脱不可取故无染污，八解脱无染污故般若波罗蜜多清净；八胜处、九次第定、十遍处不可取故无染污，八胜处、九次第定、十遍处无染污故般若波罗蜜多清净。”

佛言：“善现，四念住无染污故般若波罗蜜多清净，四正断、四神足、五根、五力、七等觉支、八圣道支无染污故般若波罗蜜多清净。”

“世尊，云何四念住无染污故般若波罗蜜多清净？四正断乃至八圣道支无染污故般若波罗蜜多清净？”

“善现，四念住不可取故无染污，四念住无染污故般若波罗蜜多清净；四正断乃至八圣道支不可取故无染污，四正断乃至八圣道支无染污故般若波罗蜜多清净。”

佛言：“善现，空解脱门无染污故般若波罗蜜多清净，无相、无愿解脱门无染污故般若波罗蜜多清净。”

“世尊，云何空解脱门无染污故般若波罗蜜多清净？无相、无愿解脱门无染污故般若波罗蜜多清净？”

“善现，空解脱门不可取故无染污，空解脱门无染污故般若波罗蜜多清净；无相、无愿解脱门不可取故无染污，无相、无愿解脱门无染污故般若波罗蜜多清净。”

佛言：“善现，菩萨十地无染污故般若波罗蜜多清净。”

“世尊，云何菩萨十地无染污故般若波罗蜜多清净？”

“善现，菩萨十地不可取故无染污，菩萨十地无染污故般若波罗蜜多清净。”

佛言：“善现，五眼无染污故般若波罗蜜多清净，六神通无染污故般若波罗蜜多清净。”

“世尊，云何五眼无染污故般若波罗蜜多清净？六神通无染污故般若波罗蜜多清净？”

“善现，五眼不可取故无染污，五眼无染污故般若波罗蜜多清净；六神通不可取故无染污，六神通无染污故般若波罗蜜多清净。”

佛言：“善现，佛十力无染污故般若波罗蜜多清净，四无所畏、四无碍解、大慈、大悲、大喜、大舍、十八佛不共法无染污故般若波罗蜜多清净。”

“世尊，云何佛十力无染污故般若波罗蜜多清净？四无所畏乃至十八佛不共法无染污故般若波罗蜜多清净？”

“善现，佛十力不可取故无染污，佛十力无染污故般若波罗蜜多清净；四无所畏乃至十八佛不共法不可取故无染污，四无所畏乃至十八佛不共法无染污故般若波罗蜜多清净。”

佛言：“善现，无忘失法无染污故般若波罗蜜多清净，恒住舍性无染污故般若波罗蜜多清净。”

“世尊，云何无忘失法无染污故般若波罗蜜多清净？恒住舍性无染污故般若波罗蜜多清净？”

“善现，无忘失法不可取故无染污，无忘失法无染污故般若波罗蜜多清净；恒住舍性不可取故无染污，恒住舍性无染污故般若波罗蜜多清净。”

佛言：“善现，一切智无染污故般若波罗蜜多清净，道相智、一切相智无染污故般若波罗蜜多清净。”

“世尊，云何一切智无染污故般若波罗蜜多清净？道相智、一切相智无染污故般若波罗蜜多清净？”

“善现，一切智不可取故无染污，一切智无染污故般若波罗蜜多清净；道相智、一切相智不可取故无染污，道相智、一切相智无染污故般若波罗蜜多清净。”

佛言：“善现，一切陀罗尼门无染污故般若波罗蜜多清净，一切三摩地门无染污故般若波罗蜜多清净。”

“世尊，云何一切陀罗尼门无染污故般若波罗蜜多清净？一切三摩地门无染污故般若波罗蜜多清净？”

“善现，一切陀罗尼门不可取故无染污，一切陀罗尼门无染污故般若波罗蜜多清净；一切三摩地门不可取故无染污，一切三摩地门无染污故般若波罗蜜多清净。”

佛言：“善现，预流果无染污故般若波罗蜜多清净，一来、不还、阿罗汉果无染污故般若波罗蜜多清净。”

“世尊，云何预流果无染污故般若波罗蜜多清净？一来、不还、阿罗汉果无染污故般若波罗蜜多清净？”

“善现，预流果不可取故无染污，预流果无染污故般若波罗蜜多清净；一来、不还、阿罗汉果不可取故无染污，一来、不还、阿罗汉果无染污故般若波罗蜜多清净。”

佛言：“善现，独觉菩提无染污故般若波罗蜜多清净。”

“世尊，云何独觉菩提无染污故般若波罗蜜多清净？”

“善现，独觉菩提不可取故无染污，独觉菩提无染污故般若波罗蜜多清净。”

佛言：“善现，一切菩萨摩诃萨行无染污故般若波罗蜜多清净。”

“世尊，云何一切菩萨摩诃萨行无染污故般若波罗蜜多清净？”

“善现，一切菩萨摩诃萨行不可取故无染污，一切菩萨摩诃萨行无染污故般若波罗蜜多清净。”

佛言：“善现，诸佛无上正等菩提无染污故般若波罗蜜多清净。”

“世尊，云何诸佛无上正等菩提无染污故般若波罗蜜多清净？”

“善现，诸佛无上正等菩提不可取故无染污，诸佛无上正等菩提无染污故般若波罗蜜多清净。

“复次，善现，虚空无染污故般若波罗蜜多清净。”

“世尊，云何虚空无染污故般若波罗蜜多清净？”

“善现，虚空不可取故无染污，虚空无染污故般若波罗蜜多清净。

“复次，善现，色唯假说故般若波罗蜜多清净，受、想、行、识唯假说故般若波罗蜜多清净。”

“世尊，云何色唯假说故般若波罗蜜多清净？受、想、行、识唯假说故般若波罗蜜多清净？”

“善现，如依虚空二事响现，色乃至识亦复如是唯有假说，色乃至识唯假说故般若波罗蜜多清净。”

佛言：“善现，眼处唯假说故般若波罗蜜多清净，耳、鼻、舌、身、意处唯假说故般若波罗蜜多清净。”

“世尊，云何眼处唯假说故般若波罗蜜多清净？耳、鼻、舌、身、意处唯假说故般若波罗蜜多清净？”

“善现，如依虚空二事响现，眼处乃至意处亦复如是唯有假说，眼处乃至意处唯假说故般若波罗蜜多清净。”

佛言：“善现，色处唯假说故般若波罗蜜多清净，声、香、味、触、法处唯假说故般若波罗蜜多清净。”

“世尊，云何色处唯假说故般若波罗蜜多清净？声、香、味、触、法处唯假说故般若波罗蜜多清净？”

“善现，如依虚空二事响现，色处乃至法处亦复如是唯有假说，色处乃至法处唯假说故般若波罗蜜多清净。”

佛言：“善现，眼界唯假说故般若波罗蜜多清净，色界、眼识界及眼触、眼触为缘所生诸受唯假说故般若波罗蜜多清净。”

“世尊，云何眼界唯假说故般若波罗蜜多清净？色界乃至眼触为缘所生诸受唯假说故般若波罗蜜多清净？”

“善现，如依虚空二事响现，眼界乃至眼触为缘所生诸受亦复如是唯有假说，眼界乃至眼触为缘所生诸受唯假说故般若波罗蜜多清净。”

佛言：“善现，耳界唯假说故般若波罗蜜多清净，声界、耳识界及耳触、耳触为缘所生诸受唯假说故般若波罗蜜多清净。”

“世尊，云何耳界唯假说故般若波罗蜜多清净？声界乃至耳触为缘所生诸受唯假说故般若波罗蜜多清净？”

“善现，如依虚空二事响现，耳界乃至耳触为缘所生诸受亦复如是唯有假说，耳界乃至耳触为缘所生诸受唯假说故般若波罗蜜多清净。”

佛言：“善现，鼻界唯假说故般若波罗蜜多清净，香界、鼻识界及鼻触、鼻触为缘所生诸受唯假说故般若波罗蜜多清净。”

“世尊，云何鼻界唯假说故般若波罗蜜多清净？香界乃至鼻触为缘所生诸受唯假说故般若波罗蜜多清净？”

“善现，如依虚空二事响现，鼻界乃至鼻触为缘所生诸受亦复如是唯有假说，鼻界乃至鼻触为缘所生诸受唯假说故般若波罗蜜多清净。”

佛言：“善现，舌界唯假说故般若波罗蜜多清净，味界、舌识界及舌触、舌触为缘所生诸受唯假说故般若波罗蜜多清净。”

“世尊，云何舌界唯假说故般若波罗蜜多清净？味界乃至舌触为缘所生诸受唯假说故般若波罗蜜多清净？”

“善现，如依虚空二事响现，舌界乃至舌触为缘所生诸受亦复如是唯有假说，舌界乃至舌触为缘所生诸受唯假说故般若波罗蜜多清净。”

佛言：“善现，身界唯假说故般若波罗蜜多清净，触界、身识界及身触、身触为缘所生诸受唯假说故般若波罗蜜多清净。”

“世尊，云何身界唯假说故般若波罗蜜多清净？触界乃至身触为缘所生诸受唯假说故般若波罗蜜多清净？”

“善现，如依虚空二事响现，身界乃至身触为缘所生诸受亦复如是唯有假说，身界乃至身触为缘所生诸受唯假说故般若波罗蜜多清净。”

佛言：“善现，意界唯假说故般若波罗蜜多清净，法界、意识界及意触、意触为缘所生诸受唯假说故般若波罗蜜多清净。”

“世尊，云何意界唯假说故般若波罗蜜多清净？法界乃至意触为缘所生诸受唯假说故般若波罗蜜多清净？”

“善现，如依虚空二事响现，意界乃至意触为缘所生诸受亦复如是唯有假说，意界乃至意触为缘所生诸受唯假说故般若波罗蜜多清净。”

佛言：“善现，地界唯假说故般若波罗蜜多清净，水、火、风、空、识界唯假说故般若波罗蜜多清净。”

“世尊，云何地界唯假说故般若波罗蜜多清净？水、火、风、空、识界唯假说故般若波罗蜜多清净？”

“善现，如依虚空二事响现，地界乃至识界亦复如是唯有假说，地界乃至识界唯假说故般若波罗蜜多清净。”

佛言：“善现，无明唯假说故般若波罗蜜多清净，行、识、名色、六处、触、受、爱、取、有、生、老死愁叹苦忧恼唯假说故般若波罗蜜多清净。”

“世尊，云何无明唯假说故般若波罗蜜多清净？行乃至老死愁叹苦忧恼唯假说故般若波罗蜜多清净？”

“善现，如依虚空二事响现，无明乃至老死愁叹苦忧恼亦复如是唯有假说，无明乃至老死愁叹苦忧恼唯假说故般若波罗蜜多清净。”

佛言：“善现，布施波罗蜜多唯假说故般若波罗蜜多清净，净戒、安忍、精进、静虑、般若波罗蜜多唯假说故般若波罗蜜多清净。”

“世尊，云何布施波罗蜜多唯假说故般若波罗蜜多清净？净戒乃至般若波罗蜜多唯假说故般若波罗蜜多清净？”

“善现，如依虚空二事响现，布施波罗蜜多乃至般若波罗蜜多亦复如是唯有假说，布施波罗蜜多乃至般若波罗蜜多唯假说故般若波罗蜜多清净。”

佛言：“善现，内空唯假说故般若波罗蜜多清净，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空唯假说故般若波罗蜜多清净。”

“世尊，云何内空唯假说故般若波罗蜜多清净？外空乃至无性自性空唯假说故般若波罗蜜多清净？”

“善现，如依虚空二事响现，内空乃至无性自性空亦复如是唯有假说，内空乃至无性自性空唯假说故般若波罗蜜多清净。”

佛言：“善现，真如唯假说故般若波罗蜜多清净，法界、法性、不虚妄性、不变异性、平等性、离生性、法定、法住、实际、虚空界、不思议界唯假说故般若波罗蜜多清净。”

“世尊，云何真如唯假说故般若波罗蜜多清净？法界乃至不思议界唯假说故般若波罗蜜多清净？”

“善现，如依虚空二事响现，真如乃至不思议界亦复如是唯有假说，真如乃至不思议界唯假说故般若波罗蜜多清净。”

佛言：“善现，苦圣谛唯假说故般若波罗蜜多清净，集、灭、道圣谛唯假说故般若波罗蜜多清净。”

“世尊，云何苦圣谛唯假说故般若波罗蜜多清净？集、灭、道圣谛唯假说故般若波罗蜜多清净？”

“善现，如依虚空二事响现，苦、集、灭、道圣谛亦复如是唯有假说，苦、集、灭、道圣谛唯假说故般若波罗蜜多清净。”

佛言：“善现，四静虑唯假说故般若波罗蜜多清净，四无量、四无色定唯假说故般若波罗蜜多清净。”

“世尊，云何四静虑唯假说故般若波罗蜜多清净？四无量、四无色定唯假说故般若波罗蜜多清净？”

“善现，如依虚空二事响现，四静虑、四无量、四无色定亦复如是唯有假说，四静虑、四无量、四无色定唯假说故般若波罗蜜多清净。”

佛言：“善现，八解脱唯假说故般若波罗蜜多清净，八胜处、九次第定、十遍处唯假说故般若波罗蜜多清净。”

“世尊，云何八解脱唯假说故般若波罗蜜多清净？八胜处、九次第定、十遍处唯假说故般若波罗蜜多清净？”

“善现，如依虚空二事响现，八解脱、八胜处、九次第定、十遍处亦复如是唯有假说，八解脱、八胜处、九次第定、十遍处唯假说故般若波罗蜜多清净。”

佛言：“善现，四念住唯假说故般若波罗蜜多清净，四正断、四神足、五根、五力、七等觉支、八圣道支唯假说故般若波罗蜜多清净。”

“世尊，云何四念住唯假说故般若波罗蜜多清净？四正断乃至八圣道支唯假说故般若波罗蜜多清净？”

“善现，如依虚空二事响现，四念住乃至八圣道支亦复如是唯有假说，四念住乃至八圣道支唯假说故般若波罗蜜多清净。”

佛言：“善现，空解脱门唯假说故般若波罗蜜多清净，无相、无愿解脱门唯假说故般若波罗蜜多清净。”

“世尊，云何空解脱门唯假说故般若波罗蜜多清净？无相、无愿解脱门唯假说故般若波罗蜜多清净？”

“善现，如依虚空二事响现，空、无相、无愿解脱门亦复如是唯有假说，空、无相、无愿解脱门唯假说故般若波罗蜜多清净。”

佛言：“善现，菩萨十地唯假说故般若波罗蜜多清净。”

“世尊，云何菩萨十地唯假说故般若波罗蜜多清净？”

“善现，如依虚空二事响现，菩萨十地亦复如是唯有假说，菩萨十地唯假说故般若波罗蜜多清净。”

佛言：“善现，五眼唯假说故般若波罗蜜多清净，六神通唯假说故般若波罗蜜多清净。”

“世尊，云何五眼唯假说故般若波罗蜜多清净？六神通唯假说故般若波罗蜜多清净？”

“善现，如依虚空二事响现，五眼、六神通亦复如是唯有假说，五眼、六神通唯假说故般若波罗蜜多清净。”

佛言：“善现，佛十力唯假说故般若波罗蜜多清净，四无所畏、四无碍解、大慈、大悲、大喜、大舍、十八佛不共法唯假说故般若波罗蜜多清净。”

“世尊，云何佛十力唯假说故般若波罗蜜多清净？四无所畏乃至十八佛不共法唯假说故般若波罗蜜多清净？”

“善现，如依虚空二事响现，佛十力乃至十八佛不共法亦复如是唯有假说，佛十力乃至十八佛不共法唯假说故般若波罗蜜多清净。”

佛言：“善现，无忘失法唯假说故般若波罗蜜多清净，恒住舍性唯假说故般若波罗蜜多清净。”

“世尊，云何无忘失法唯假说故般若波罗蜜多清净？恒住舍性唯假说故般若波罗蜜多清净？”

“善现，如依虚空二事响现，无忘失法、恒住舍性亦复如是唯有假说，无忘失法、恒住舍性唯假说故般若波罗蜜多清净。”

佛言：“善现，一切智唯假说故般若波罗蜜多清净，道相智、一切相智唯假说故般若波罗蜜多清净。”

“世尊，云何一切智唯假说故般若波罗蜜多清净？道相智、一切相智唯假说故般若波罗蜜多清净？”

“善现，如依虚空二事响现，一切智、道相智、一切相智亦复如是唯有假说，一切智、道相智、一切相智唯假说故般若波罗蜜多清净。”

佛言：“善现，一切陀罗尼门唯假说故般若波罗蜜多清净，一切三摩地门唯假说故般若波罗蜜多清净。”

“世尊，云何一切陀罗尼门唯假说故般若波罗蜜多清净？一切三摩地门唯假说故般若波罗蜜多清净？”

“善现，如依虚空二事响现，一切陀罗尼门、一切三摩地门亦复如是唯有假说，一切陀罗尼门、一切三摩地门唯假说故般若波罗蜜多清净。”

佛言：“善现，预流果唯假说故般若波罗蜜多清净，一来、不还、阿罗汉果唯假说故般若波罗蜜多清净。”

“世尊，云何预流果唯假说故般若波罗蜜多清净？一来、不还、阿罗汉果唯假说故般若波罗蜜多清净？”

“善现，如依虚空二事响现，预流乃至阿罗汉果亦复如是唯有假说，预流乃至阿罗汉果唯假说故般若波罗蜜多清净。”

佛言：“善现，独觉菩提唯假说故般若波罗蜜多清净。”

“世尊，云何独觉菩提唯假说故般若波罗蜜多清净？”

“善现，如依虚空二事响现，独觉菩提亦复如是唯有假说，独觉菩提唯假说故般若波罗蜜多清净。”

佛言：“善现，一切菩萨摩诃萨行唯假说故般若波罗蜜多清净。”

“世尊，云何一切菩萨摩诃萨行唯假说故般若波罗蜜多清净？”

“善现，如依虚空二事响现，一切菩萨摩诃萨行亦复如是唯有假说，一切菩萨摩诃萨行唯假说故般若波罗蜜多清净。”

佛言：“善现，诸佛无上正等菩提唯假说故般若波罗蜜多清净。”

“世尊，云何诸佛无上正等菩提唯假说故般若波罗蜜多清净？”

“善现，如依虚空二事响现，诸佛无上正等菩提亦复如是唯有假说，诸佛无上正等菩提唯假说故般若波罗蜜多清净。

“复次，善现，虚空唯假说故般若波罗蜜多清净。”

“世尊，云何虚空唯假说故般若波罗蜜多清净？”

“善现，如依虚空二事响现唯有假说，唯假说故般若波罗蜜多清净。

“复次，善现，色不可说故般若波罗蜜多清净，受、想、行、识不可说故般若波罗蜜多清净。”

“世尊，云何色不可说故般若波罗蜜多清净？受、想、行、识不可说故般若波罗蜜多清净？”

“善现，色无可说事故不可说，受、想、行、识无可说事故不可说，由此般若波罗蜜多清净。”

佛言：“善现，眼处不可说故般若波罗蜜多清净，耳、鼻、舌、身、意处不可说故般若波罗蜜多清净。”

“世尊，云何眼处不可说故般若波罗蜜多清净？耳、鼻、舌、身、意处不可说故般若波罗蜜多清净？”

“善现，眼处无可说事故不可说，耳、鼻、舌、身、意处无可说事故不可说，由此般若波罗蜜多清净。”

佛言：“善现，色处不可说故般若波罗蜜多清净，声、香、味、触、法处不可说故般若波罗蜜多清净。”

“世尊，云何色处不可说故般若波罗蜜多清净？声、香、味、触、法处不可说故般若波罗蜜多清净？”

“善现，色处无可说事故不可说，声、香、味、触、法处无可说事故不可说，由此般若波罗蜜多清净。”

佛言：“善现，眼界不可说故般若波罗蜜多清净，色界、眼识界及眼触、眼触为缘所生诸受不可说故般若波罗蜜多清净。”

“世尊，云何眼界不可说故般若波罗蜜多清净？色界乃至眼触为缘所生诸受不可说故般若波罗蜜多清净？”

“善现，眼界无可说事故不可说，色界乃至眼触为缘所生诸受无可说事故不可说，由此般若波罗蜜多清净。”

佛言：“善现，耳界不可说故般若波罗蜜多清净，声界、耳识界及耳触、耳触为缘所生诸受不可说故般若波罗蜜多清净。”

“世尊，云何耳界不可说故般若波罗蜜多清净？声界乃至耳触为缘所生诸受不可说故般若波罗蜜多清净？”

“善现，耳界无可说事故不可说，声界乃至耳触为缘所生诸受无可说事故不可说，由此般若波罗蜜多清净。”

佛言：“善现，鼻界不可说故般若波罗蜜多清净，香界、鼻识界及鼻触、鼻触为缘所生诸受不可说故般若波罗蜜多清净。”

“世尊，云何鼻界不可说故般若波罗蜜多清净？香界乃至鼻触为缘所生诸受不可说故般若波罗蜜多清净？”

“善现，鼻界无可说事故不可说，香界乃至鼻触为缘所生诸受无可说事故不可说，由此般若波罗蜜多清净。”

佛言：“善现，舌界不可说故般若波罗蜜多清净，味界、舌识界及舌触、舌触为缘所生诸受不可说故般若波罗蜜多清净。”

“世尊，云何舌界不可说故般若波罗蜜多清净？味界乃至舌触为缘所生诸受不可说故般若波罗蜜多清净？”

“善现，舌界无可说事故不可说，味界乃至舌触为缘所生诸受无可说事故不可说，由此般若波罗蜜多清净。”

佛言：“善现，身界不可说故般若波罗蜜多清净，触界、身识界及身触、身触为缘所生诸受不可说故般若波罗蜜多清净。”

“世尊，云何身界不可说故般若波罗蜜多清净？触界乃至身触为缘所生诸受不可说故般若波罗蜜多清净？”

“善现，身界无可说事故不可说，触界乃至身触为缘所生诸受无可说事故不可说，由此般若波罗蜜多清净。”

佛言：“善现，意界不可说故般若波罗蜜多清净，法界、意识界及意触、意触为缘所生诸受不可说故般若波罗蜜多清净。”

“世尊，云何意界不可说故般若波罗蜜多清净？法界乃至意触为缘所生诸受不可说故般若波罗蜜多清净？”

“善现，意界无可说事故不可说，法界乃至意触为缘所生诸受无可说事故不可说，由此般若波罗蜜多清净。”

佛言：“善现，地界不可说故般若波罗蜜多清净，水、火、风、空、识界不可说故般若波罗蜜多清净。”

“世尊，云何地界不可说故般若波罗蜜多清净？水、火、风、空、识界不可说故般若波罗蜜多清净？”

“善现，地界无可说事故不可说，水、火、风、空、识界无可说事故不可说，由此般若波罗蜜多清净。”

佛言：“善现，无明不可说故般若波罗蜜多清净，行、识、名色、六处、触、受、爱、取、有、生、老死愁叹苦忧恼不可说故般若波罗蜜多清净。”

“世尊，云何无明不可说故般若波罗蜜多清净？行乃至老死愁叹苦忧恼不可说故般若波罗蜜多清净？”

“善现，无明无可说事故不可说，行乃至老死愁叹苦忧恼无可说事故不可说，由此般若波罗蜜多清净。”

佛言：“善现，布施波罗蜜多不可说故般若波罗蜜多清净，净戒、安忍、精进、静虑、般若波罗蜜多不可说故般若波罗蜜多清净。”

“世尊，云何布施波罗蜜多不可说故般若波罗蜜多清净？净戒乃至般若波罗蜜多不可说故般若波罗蜜多清净？”

“善现，布施波罗蜜多无可说事故不可说，净戒乃至般若波罗蜜多无可说事故不可说，由此般若波罗蜜多清净。”

佛言：“善现，内空不可说故般若波罗蜜多清净，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不可说故般若波罗蜜多清净。”

“世尊，云何内空不可说故般若波罗蜜多清净？外空乃至无性自性空不可说故般若波罗蜜多清净？”

“善现，内空无可说事故不可说，外空乃至无性自性空无可说事故不可说，由此般若波罗蜜多清净。”

佛言：“善现，真如不可说故般若波罗蜜多清净，法界、法性、不虚妄性、不变异性、平等性、离生性、法定、法住、实际、虚空界、不思议界不可说故般若波罗蜜多清净。”

“世尊，云何真如不可说故般若波罗蜜多清净？法界乃至不思议界不可说故般若波罗蜜多清净？”

“善现，真如无可说事故不可说，法界乃至不思议界无可说事故不可说，由此般若波罗蜜多清净。”

佛言：“善现，苦圣谛不可说故般若波罗蜜多清净，集、灭、道圣谛不可说故般若波罗蜜多清净。”

“世尊，云何苦圣谛不可说故般若波罗蜜多清净？集、灭、道圣谛不可说故般若波罗蜜多清净？”

“善现，苦圣谛无可说事故不可说，集、灭、道圣谛无可说事故不可说，由此般若波罗蜜多清净。”

佛言：“善现，四静虑不可说故般若波罗蜜多清净，四无量、四无色定不可说故般若波罗蜜多清净。”

“世尊，云何四静虑不可说故般若波罗蜜多清净？四无量、四无色定不可说故般若波罗蜜多清净？”

“善现，四静虑无可说事故不可说，四无量、四无色定无可说事故不可说，由此般若波罗蜜多清净。”

佛言：“善现，八解脱不可说故般若波罗蜜多清净，八胜处、九次第定、十遍处不可说故般若波罗蜜多清净。”

“世尊，云何八解脱不可说故般若波罗蜜多清净？八胜处、九次第定、十遍处不可说故般若波罗蜜多清净？”

“善现，八解脱无可说事故不可说，八胜处、九次第定、十遍处无可说事故不可说，由此般若波罗蜜多清净。”

佛言：“善现，四念住不可说故般若波罗蜜多清净，四正断、四神足、五根、五力、七等觉支、八圣道支不可说故般若波罗蜜多清净。”

“世尊，云何四念住不可说故般若波罗蜜多清净？四正断乃至八圣道支不可说故般若波罗蜜多清净？”

“善现，四念住无可说事故不可说，四正断乃至八圣道支无可说事故不可说，由此般若波罗蜜多清净。”

佛言：“善现，空解脱门不可说故般若波罗蜜多清净，无相、无愿解脱门不可说故般若波罗蜜多清净。”

“世尊，云何空解脱门不可说故般若波罗蜜多清净？无相、无愿解脱门不可说故般若波罗蜜多清净？”

“善现，空解脱门无可说事故不可说，无相、无愿解脱门无可说事故不可说，由此般若波罗蜜多清净。”

佛言：“善现，菩萨十地不可说故般若波罗蜜多清净。”

“世尊，云何菩萨十地不可说故般若波罗蜜多清净？”

“善现，菩萨十地无可说事故不可说，由此般若波罗蜜多清净。”

## 大般若波罗蜜多经卷第二百九十五

### 初分说般若相品第三十七之四

佛言：“善现，五眼不可说故般若波罗蜜多清净，六神通不可说故般若波罗蜜多清净。”

“世尊，云何五眼不可说故般若波罗蜜多清净？六神通不可说故般若波罗蜜多清净？”

“善现，五眼无可说事故不可说，六神通无可说事故不可说，由此般若波罗蜜多清净。”

佛言：“善现，佛十力不可说故般若波罗蜜多清净，四无所畏、四无碍解、大慈、大悲、大喜、大舍、十八佛不共法不可说故般若波罗蜜多清净。”

“世尊，云何佛十力不可说故般若波罗蜜多清净？四无所畏乃至十八佛不共法不可说故般若波罗蜜多清净？”

“善现，佛十力无可说事故不可说，四无所畏乃至十八佛不共法无可说事故不可说，由此般若波罗蜜多清净。”

佛言：“善现，无忘失法不可说故般若波罗蜜多清净，恒住舍性不可说故般若波罗蜜多清净。”

“世尊，云何无忘失法不可说故般若波罗蜜多清净？恒住舍性不可说故般若波罗蜜多清净？”

“善现，无忘失法无可说事故不可说，恒住舍性无可说事故不可说，由此般若波罗蜜多清净。”

佛言：“善现，一切智不可说故般若波罗蜜多清净，道相智、一切相智不可说故般若波罗蜜多清净。”

“世尊，云何一切智不可说故般若波罗蜜多清净？道相智、一切相智不可说故般若波罗蜜多清净？”

“善现，一切智无可说事故不可说，道相智、一切相智无可说事故不可说，由此般若波罗蜜多清净。”

佛言：“善现，一切陀罗尼门不可说故般若波罗蜜多清净，一切三摩地门不可说故般若波罗蜜多清净。”

“世尊，云何一切陀罗尼门不可说故般若波罗蜜多清净？一切三摩地门不可说故般若波罗蜜多清净？”

“善现，一切陀罗尼门无可说事故不可说，一切三摩地门无可说事故不可说，由此般若波罗蜜多清净。”

佛言：“善现，预流果不可说故般若波罗蜜多清净，一来、不还、阿罗汉果不可说故般若波罗蜜多清净。”

“世尊，云何预流果不可说故般若波罗蜜多清净？一来、不还、阿罗汉果不可说故般若波罗蜜多清净？”

“善现，预流果无可说事故不可说，一来、不还、阿罗汉果无可说事故不可说，由此般若波罗蜜多清净。”

佛言：“善现，独觉菩提不可说故般若波罗蜜多清净。”

“世尊，云何独觉菩提不可说故般若波罗蜜多清净？”

“善现，独觉菩提无可说事故不可说，由此般若波罗蜜多清净。”

佛言：“善现，一切菩萨摩诃萨行不可说故般若波罗蜜多清净。”

“世尊，云何一切菩萨摩诃萨行不可说故般若波罗蜜多清净？”

“善现，一切菩萨摩诃萨行无可说事故不可说，由此般若波罗蜜多清净。”

佛言：“善现，诸佛无上正等菩提不可说故般若波罗蜜多清净。”

“世尊，云何诸佛无上正等菩提不可说故般若波罗蜜多清净？”

“善现，诸佛无上正等菩提无可说事故不可说，由此般若波罗蜜多清净。

“复次，善现，虚空不可说故般若波罗蜜多清净。”

“世尊，云何虚空不可说故般若波罗蜜多清净？”

“善现，虚空无可说事故不可说，由此般若波罗蜜多清净。

“复次，善现，色不可得故般若波罗蜜多清净，受、想、行、识不可得故般若波罗蜜多清净。”

“世尊，云何色不可得故般若波罗蜜多清净？受、想、行、识不可得故般若波罗蜜多清净？”

“善现，色无可得事故不可得，受、想、行、识无可得事故不可得，由此般若波罗蜜多清净。”

佛言：“善现，眼处不可得故般若波罗蜜多清净，耳、鼻、舌、身、意处不可得故般若波罗蜜多清净。”

“世尊，云何眼处不可得故般若波罗蜜多清净？耳、鼻、舌、身、意处不可得故般若波罗蜜多清净？”

“善现，眼处无可得事故不可得，耳、鼻、舌、身、意处无可得事故不可得，由此般若波罗蜜多清净。”

佛言：“善现，色处不可得故般若波罗蜜多清净，声、香、味、触、法处不可得故般若波罗蜜多清净。”

“世尊，云何色处不可得故般若波罗蜜多清净？声、香、味、触、法处不可得故般若波罗蜜多清净？”

“善现，色处无可得事故不可得，声、香、味、触、法处无可得事故不可得，由此般若波罗蜜多清净。”

佛言：“善现，眼界不可得故般若波罗蜜多清净，色界、眼识界及眼触、眼触为缘所生诸受不可得故般若波罗蜜多清净。”

“世尊，云何眼界不可得故般若波罗蜜多清净？色界乃至眼触为缘所生诸受不可得故般若波罗蜜多清净？”

“善现，眼界无可得事故不可得，色界乃至眼触为缘所生诸受无可得事故不可得，由此般若波罗蜜多清净。”

佛言：“善现，耳界不可得故般若波罗蜜多清净，声界、耳识界及耳触、耳触为缘所生诸受不可得故般若波罗蜜多清净。”

“世尊，云何耳界不可得故般若波罗蜜多清净？声界乃至耳触为缘所生诸受不可得故般若波罗蜜多清净？”

“善现，耳界无可得事故不可得，声界乃至耳触为缘所生诸受无可得事故不可得，由此般若波罗蜜多清净。”

佛言：“善现，鼻界不可得故般若波罗蜜多清净，香界、鼻识界及鼻触、鼻触为缘所生诸受不可得故般若波罗蜜多清净。”

“世尊，云何鼻界不可得故般若波罗蜜多清净？香界乃至鼻触为缘所生诸受不可得故般若波罗蜜多清净？”

“善现，鼻界无可得事故不可得，香界乃至鼻触为缘所生诸受无可得事故不可得，由此般若波罗蜜多清净。”

佛言：“善现，舌界不可得故般若波罗蜜多清净，味界、舌识界及舌触、舌触为缘所生诸受不可得故般若波罗蜜多清净。”

“世尊，云何舌界不可得故般若波罗蜜多清净？味界乃至舌触为缘所生诸受不可得故般若波罗蜜多清净？”

“善现，舌界无可得事故不可得，味界乃至舌触为缘所生诸受无可得事故不可得，由此般若波罗蜜多清净。”

佛言：“善现，身界不可得故般若波罗蜜多清净，触界、身识界及身触、身触为缘所生诸受不可得故般若波罗蜜多清净。”

“世尊，云何身界不可得故般若波罗蜜多清净？触界乃至身触为缘所生诸受不可得故般若波罗蜜多清净？”

“善现，身界无可得事故不可得，触界乃至身触为缘所生诸受无可得事故不可得，由此般若波罗蜜多清净。”

佛言：“善现，意界不可得故般若波罗蜜多清净，法界、意识界及意触、意触为缘所生诸受不可得故般若波罗蜜多清净。”

“世尊，云何意界不可得故般若波罗蜜多清净？法界乃至意触为缘所生诸受不可得故般若波罗蜜多清净？”

“善现，意界无可得事故不可得，法界乃至意触为缘所生诸受无可得事故不可得，由此般若波罗蜜多清净。”

佛言：“善现，地界不可得故般若波罗蜜多清净，水、火、风、空、识界不可得故般若波罗蜜多清净。”

“世尊，云何地界不可得故般若波罗蜜多清净？水、火、风、空、识界不可得故般若波罗蜜多清净？”

“善现，地界无可得事故不可得，水、火、风、空、识界无可得事故不可得，由此般若波罗蜜多清净。”

佛言：“善现，无明不可得故般若波罗蜜多清净，行、识、名色、六处、触、受、爱、取、有、生、老死愁叹苦忧恼不可得故般若波罗蜜多清净。”

“世尊，云何无明不可得故般若波罗蜜多清净？行乃至老死愁叹苦忧恼不可得故般若波罗蜜多清净？”

“善现，无明无可得事故不可得，行乃至老死愁叹苦忧恼无可得事故不可得，由此般若波罗蜜多清净。”

佛言：“善现，布施波罗蜜多不可得故般若波罗蜜多清净，净戒、安忍、精进、静虑、般若波罗蜜多不可得故般若波罗蜜多清净。”

“世尊，云何布施波罗蜜多不可得故般若波罗蜜多清净？净戒乃至般若波罗蜜多不可得故般若波罗蜜多清净？”

“善现，布施波罗蜜多无可得事故不可得，净戒乃至般若波罗蜜多无可得事故不可得，由此般若波罗蜜多清净。”

佛言：“善现，内空不可得故般若波罗蜜多清净，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不可得故般若波罗蜜多清净。”

“世尊，云何内空不可得故般若波罗蜜多清净？外空乃至无性自性空不可得故般若波罗蜜多清净？”

“善现，内空无可得事故不可得，外空乃至无性自性空无可得事故不可得，由此般若波罗蜜多清净。”

佛言：“善现，真如不可得故般若波罗蜜多清净，法界、法性、不虚妄性、不变异性、平等性、离生性、法定、法住、实际、虚空界、不思议界不可得故般若波罗蜜多清净。”

“世尊，云何真如不可得故般若波罗蜜多清净？法界乃至不思议界不可得故般若波罗蜜多清净？”

“善现，真如无可得事故不可得，法界乃至不思议界无可得事故不可得，由此般若波罗蜜多清净。”

佛言：“善现，苦圣谛不可得故般若波罗蜜多清净，集、灭、道圣谛不可得故般若波罗蜜多清净。”

“世尊，云何苦圣谛不可得故般若波罗蜜多清净？集、灭、道圣谛不可得故般若波罗蜜多清净？”

“善现，苦圣谛无可得事故不可得，集、灭、道圣谛无可得事故不可得，由此般若波罗蜜多清净。”

佛言：“善现，四静虑不可得故般若波罗蜜多清净，四无量、四无色定不可得故般若波罗蜜多清净。”

“世尊，云何四静虑不可得故般若波罗蜜多清净？四无量、四无色定不可得故般若波罗蜜多清净？”

“善现，四静虑无可得事故不可得，四无量、四无色定无可得事故不可得，由此般若波罗蜜多清净。”

佛言：“善现，八解脱不可得故般若波罗蜜多清净，八胜处、九次第定、十遍处不可得故般若波罗蜜多清净。”

“世尊，云何八解脱不可得故般若波罗蜜多清净？八胜处、九次第定、十遍处不可得故般若波罗蜜多清净？”

“善现，八解脱无可得事故不可得，八胜处、九次第定、十遍处无可得事故不可得，由此般若波罗蜜多清净。”

佛言：“善现，四念住不可得故般若波罗蜜多清净，四正断、四神足、五根、五力、七等觉支、八圣道支不可得故般若波罗蜜多清净。”

“世尊，云何四念住不可得故般若波罗蜜多清净？四正断乃至八圣道支不可得故般若波罗蜜多清净？”

“善现，四念住无可得事故不可得，四正断乃至八圣道支无可得事故不可得，由此般若波罗蜜多清净。”

佛言：“善现，空解脱门不可得故般若波罗蜜多清净，无相、无愿解脱门不可得故般若波罗蜜多清净。”

“世尊，云何空解脱门不可得故般若波罗蜜多清净？无相、无愿解脱门不可得故般若波罗蜜多清净？”

“善现，空解脱门无可得事故不可得，无相、无愿解脱门无可得事故不可得，由此般若波罗蜜多清净。”

佛言：“善现，菩萨十地不可得故般若波罗蜜多清净。”

“世尊，云何菩萨十地不可得故般若波罗蜜多清净？”

“善现，菩萨十地无可得事故不可得，由此般若波罗蜜多清净。”

佛言：“善现，五眼不可得故般若波罗蜜多清净，六神通不可得故般若波罗蜜多清净。”

“世尊，云何五眼不可得故般若波罗蜜多清净？六神通不可得故般若波罗蜜多清净？”

“善现，五眼无可得事故不可得，六神通无可得事故不可得，由此般若波罗蜜多清净。”

佛言：“善现，佛十力不可得故般若波罗蜜多清净，四无所畏、四无碍解、大慈、大悲、大喜、大舍、十八佛不共法不可得故般若波罗蜜多清净。”

“世尊，云何佛十力不可得故般若波罗蜜多清净？四无所畏乃至十八佛不共法不可得故般若波罗蜜多清净？”

“善现，佛十力无可得事故不可得，四无所畏乃至十八佛不共法无可得事故不可得，由此般若波罗蜜多清净。”

佛言：“善现，无忘失法不可得故般若波罗蜜多清净，恒住舍性不可得故般若波罗蜜多清净。”

“世尊，云何无忘失法不可得故般若波罗蜜多清净？恒住舍性不可得故般若波罗蜜多清净？”

“善现，无忘失法无可得事故不可得，恒住舍性无可得事故不可得，由此般若波罗蜜多清净。”

佛言：“善现，一切智不可得故般若波罗蜜多清净，道相智、一切相智不可得故般若波罗蜜多清净。”

“世尊，云何一切智不可得故般若波罗蜜多清净？道相智、一切相智不可得故般若波罗蜜多清净？”

“善现，一切智无可得事故不可得，道相智、一切相智无可得事故不可得，由此般若波罗蜜多清净。”

佛言：“善现，一切陀罗尼门不可得故般若波罗蜜多清净，一切三摩地门不可得故般若波罗蜜多清净。”

“世尊，云何一切陀罗尼门不可得故般若波罗蜜多清净？一切三摩地门不可得故般若波罗蜜多清净？”

“善现，一切陀罗尼门无可得事故不可得，一切三摩地门无可得事故不可得，由此般若波罗蜜多清净。”

佛言：“善现，预流果不可得故般若波罗蜜多清净，一来、不还、阿罗汉果不可得故般若波罗蜜多清净。”

“世尊，云何预流果不可得故般若波罗蜜多清净？一来、不还、阿罗汉果不可得故般若波罗蜜多清净？”

“善现，预流果无可得事故不可得，一来、不还、阿罗汉果无可得事故不可得，由此般若波罗蜜多清净。”

佛言：“善现，独觉菩提不可得故般若波罗蜜多清净。”

“世尊，云何独觉菩提不可得故般若波罗蜜多清净？”

“善现，独觉菩提无可得事故不可得，由此般若波罗蜜多清净。”

佛言：“善现，一切菩萨摩诃萨行不可得故般若波罗蜜多清净。”

“世尊，云何一切菩萨摩诃萨行不可得故般若波罗蜜多清净？”

“善现，一切菩萨摩诃萨行无可得事故不可得，由此般若波罗蜜多清净。”

佛言：“善现，诸佛无上正等菩提不可得故般若波罗蜜多清净。”

“世尊，云何诸佛无上正等菩提不可得故般若波罗蜜多清净？”

“善现，诸佛无上正等菩提无可得事故不可得，由此般若波罗蜜多清净。

“复次，善现，虚空不可得故般若波罗蜜多清净。”

“世尊，云何虚空不可得故般若波罗蜜多清净？”

“善现，虚空无可得事故不可得，由此般若波罗蜜多清净。

“复次，善现，色不生不灭、不染不净故般若波罗蜜多清净，受、想、行、识不生不灭、不染不净故般若波罗蜜多清净。”

“世尊，云何色不生不灭、不染不净故般若波罗蜜多清净？受、想、行、识不生不灭、不染不净故般若波罗蜜多清净？”

“善现，色毕竟空故不生不灭、不染不净，受、想、行、识毕竟空故不生不灭、不染不净，由此般若波罗蜜多清净。”

佛言：“善现，眼处不生不灭、不染不净故般若波罗蜜多清净，耳、鼻、舌、身、意处不生不灭、不染不净故般若波罗蜜多清净。”

“世尊，云何眼处不生不灭、不染不净故般若波罗蜜多清净？耳、鼻、舌、身、意处不生不灭、不染不净故般若波罗蜜多清净？”

“善现，眼处毕竟空故不生不灭、不染不净，耳、鼻、舌、身、意处毕竟空故不生不灭、不染不净，由此般若波罗蜜多清净。”

佛言：“善现，色处不生不灭、不染不净故般若波罗蜜多清净，声、香、味、触、法处不生不灭、不染不净故般若波罗蜜多清净。”

“世尊，云何色处不生不灭、不染不净故般若波罗蜜多清净？声、香、味、触、法处不生不灭、不染不净故般若波罗蜜多清净？”

“善现，色处毕竟空故不生不灭、不染不净，声、香、味、触、法处毕竟空故不生不灭、不染不净，由此般若波罗蜜多清净。”

佛言：“善现，眼界不生不灭、不染不净故般若波罗蜜多清净，色界、眼识界及眼触、眼触为缘所生诸受不生不灭、不染不净故般若波罗蜜多清净。”

“世尊，云何眼界不生不灭、不染不净故般若波罗蜜多清净？色界乃至眼触为缘所生诸受不生不灭、不染不净故般若波罗蜜多清净？”

“善现，眼界毕竟空故不生不灭、不染不净，色界乃至眼触为缘所生诸受毕竟空故不生不灭、不染不净，由此般若波罗蜜多清净。”

佛言：“善现，耳界不生不灭、不染不净故般若波罗蜜多清净，声界、耳识界及耳触、耳触为缘所生诸受不生不灭、不染不净故般若波罗蜜多清净。”

“世尊，云何耳界不生不灭、不染不净故般若波罗蜜多清净？声界乃至耳触为缘所生诸受不生不灭、不染不净故般若波罗蜜多清净？”

“善现，耳界毕竟空故不生不灭、不染不净，声界乃至耳触为缘所生诸受毕竟空故不生不灭、不染不净，由此般若波罗蜜多清净。”

佛言：“善现，鼻界不生不灭、不染不净故般若波罗蜜多清净，香界、鼻识界及鼻触、鼻触为缘所生诸受不生不灭、不染不净故般若波罗蜜多清净。”

“世尊，云何鼻界不生不灭、不染不净故般若波罗蜜多清净？香界乃至鼻触为缘所生诸受不生不灭、不染不净故般若波罗蜜多清净？”

“善现，鼻界毕竟空故不生不灭、不染不净，香界乃至鼻触为缘所生诸受毕竟空故不生不灭、不染不净，由此般若波罗蜜多清净。”

佛言：“善现，舌界不生不灭、不染不净故般若波罗蜜多清净，味界、舌识界及舌触、舌触为缘所生诸受不生不灭、不染不净故般若波罗蜜多清净。”

“世尊，云何舌界不生不灭、不染不净故般若波罗蜜多清净？味界乃至舌触为缘所生诸受不生不灭、不染不净故般若波罗蜜多清净？”

“善现，舌界毕竟空故不生不灭、不染不净，味界乃至舌触为缘所生诸受毕竟空故不生不灭、不染不净，由此般若波罗蜜多清净。”

佛言：“善现，身界不生不灭、不染不净故般若波罗蜜多清净，触界、身识界及身触、身触为缘所生诸受不生不灭、不染不净故般若波罗蜜多清净。”

“世尊，云何身界不生不灭、不染不净故般若波罗蜜多清净？触界乃至身触为缘所生诸受不生不灭、不染不净故般若波罗蜜多清净？”

“善现，身界毕竟空故不生不灭、不染不净，触界乃至身触为缘所生诸受毕竟空故不生不灭、不染不净，由此般若波罗蜜多清净。”

佛言：“善现，意界不生不灭、不染不净故般若波罗蜜多清净，法界、意识界及意触、意触为缘所生诸受不生不灭、不染不净故般若波罗蜜多清净。”

“世尊，云何意界不生不灭、不染不净故般若波罗蜜多清净？法界乃至意触为缘所生诸受不生不灭、不染不净故般若波罗蜜多清净？”

“善现，意界毕竟空故不生不灭、不染不净，法界乃至意触为缘所生诸受毕竟空故不生不灭、不染不净，由此般若波罗蜜多清净。”

佛言：“善现，地界不生不灭、不染不净故般若波罗蜜多清净，水、火、风、空、识界不生不灭、不染不净故般若波罗蜜多清净。”

“世尊，云何地界不生不灭、不染不净故般若波罗蜜多清净？水、火、风、空、识界不生不灭、不染不净故般若波罗蜜多清净？”

“善现，地界毕竟空故不生不灭、不染不净，水、火、风、空、识界毕竟空故不生不灭、不染不净，由此般若波罗蜜多清净。”

佛言：“善现，无明不生不灭、不染不净故般若波罗蜜多清净，行、识、名色、六处、触、受、爱、取、有、生、老死愁叹苦忧恼不生不灭、不染不净故般若波罗蜜多清净。”

“世尊，云何无明不生不灭、不染不净故般若波罗蜜多清净？行乃至老死愁叹苦忧恼不生不灭、不染不净故般若波罗蜜多清净？”

“善现，无明毕竟空故不生不灭、不染不净，行乃至老死愁叹苦忧恼毕竟空故不生不灭、不染不净，由此般若波罗蜜多清净。”

佛言：“善现，布施波罗蜜多不生不灭、不染不净故般若波罗蜜多清净，净戒、安忍、精进、静虑、般若波罗蜜多不生不灭、不染不净故般若波罗蜜多清净。”

“世尊，云何布施波罗蜜多不生不灭、不染不净故般若波罗蜜多清净？净戒乃至般若波罗蜜多不生不灭、不染不净故般若波罗蜜多清净？”

“善现，布施波罗蜜多毕竟空故不生不灭、不染不净，净戒乃至般若波罗蜜多毕竟空故不生不灭、不染不净，由此般若波罗蜜多清净。”

佛言：“善现，内空不生不灭、不染不净故般若波罗蜜多清净，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不生不灭、不染不净故般若波罗蜜多清净。”

“世尊，云何内空不生不灭、不染不净故般若波罗蜜多清净？外空乃至无性自性空不生不灭、不染不净故般若波罗蜜多清净？”

“善现，内空毕竟空故不生不灭、不染不净，外空乃至无性自性空毕竟空故不生不灭、不染不净，由此般若波罗蜜多清净。”

佛言：“善现，真如不生不灭、不染不净故般若波罗蜜多清净，法界、法性、不虚妄性、不变异性、平等性、离生性、法定、法住、实际、虚空界、不思议界不生不灭、不染不净故般若波罗蜜多清净。”

“世尊，云何真如不生不灭、不染不净故般若波罗蜜多清净？法界乃至不思议界不生不灭、不染不净故般若波罗蜜多清净？”

“善现，真如毕竟空故不生不灭、不染不净，法界乃至不思议界毕竟空故不生不灭、不染不净，由此般若波罗蜜多清净。”

佛言：“善现，苦圣谛不生不灭、不染不净故般若波罗蜜多清净，集、灭、道圣谛不生不灭、不染不净故般若波罗蜜多清净。”

“世尊，云何苦圣谛不生不灭、不染不净故般若波罗蜜多清净，集、灭、道圣谛不生不灭、不染不净故般若波罗蜜多清净。”

“善现，苦圣谛毕竟空故不生不灭、不染不净，集、灭、道圣谛毕竟空故不生不灭、不染不净，由此般若波罗蜜多清净。”

佛言：“善现，四静虑不生不灭、不染不净故般若波罗蜜多清净，四无量、四无色定不生不灭、不染不净故般若波罗蜜多清净。”

“世尊，云何四静虑不生不灭、不染不净故般若波罗蜜多清净？四无量、四无色定不生不灭、不染不净故般若波罗蜜多清净？”

“善现，四静虑毕竟空故不生不灭、不染不净，四无量、四无色定毕竟空故不生不灭、不染不净，由此般若波罗蜜多清净。”

佛言：“善现，八解脱不生不灭、不染不净故般若波罗蜜多清净，八胜处、九次第定、十遍处不生不灭、不染不净故般若波罗蜜多清净。”

“世尊，云何八解脱不生不灭、不染不净故般若波罗蜜多清净，八胜处、九次第定、十遍处不生不灭、不染不净故般若波罗蜜多清净？”

“善现，八解脱毕竟空故不生不灭、不染不净，八胜处、九次第定、十遍处毕竟空故不生不灭、不染不净，由此般若波罗蜜多清净。”

佛言：“善现，四念住不生不灭、不染不净故般若波罗蜜多清净，四正断、四神足、五根、五力、七等觉支、八圣道支不生不灭、不染不净故般若波罗蜜多清净。”

“世尊，云何四念住不生不灭、不染不净故般若波罗蜜多清净？四正断乃至八圣道支不生不灭、不染不净故般若波罗蜜多清净？”

“善现，四念住毕竟空故不生不灭、不染不净，四正断乃至八圣道支毕竟空故不生不灭、不染不净，由此般若波罗蜜多清净。”

佛言：“善现，空解脱门不生不灭、不染不净故般若波罗蜜多清净，无相、无愿解脱门不生不灭、不染不净故般若波罗蜜多清净。”

“世尊，云何空解脱门不生不灭、不染不净故般若波罗蜜多清净？无相、无愿解脱门不生不灭、不染不净故般若波罗蜜多清净？”

“善现，空解脱门毕竟空故不生不灭、不染不净，无相、无愿解脱门毕竟空故不生不灭、不染不净，由此般若波罗蜜多清净。”

佛言：“善现，菩萨十地不生不灭、不染不净故般若波罗蜜多清净。”

“世尊，云何菩萨十地不生不灭、不染不净故般若波罗蜜多清净？”

“善现，菩萨十地毕竟空故不生不灭、不染不净，由此般若波罗蜜多清净。”

## 大般若波罗蜜多经卷第二百九十六

### 初分说般若相品第三十七之五

佛言：“善现，五眼不生不灭、不染不净故般若波罗蜜多清净，六神通不生不灭、不染不净故般若波罗蜜多清净。”

“世尊，云何五眼不生不灭、不染不净故般若波罗蜜多清净？六神通不生不灭、不染不净故般若波罗蜜多清净？”

“善现，五眼毕竟空故不生不灭、不染不净，六神通毕竟空故不生不灭、不染不净，由此般若波罗蜜多清净。”

佛言：“善现，佛十力不生不灭、不染不净故般若波罗蜜多清净，四无所畏、四无碍解、大慈、大悲、大喜、大舍、十八佛不共法不生不灭、不染不净故般若波罗蜜多清净。”

“世尊，云何佛十力不生不灭、不染不净故般若波罗蜜多清净？四无所畏乃至十八佛不共法不生不灭、不染不净故般若波罗蜜多清净？”

“善现，佛十力毕竟空故不生不灭、不染不净，四无所畏乃至十八佛不共法毕竟空故不生不灭、不染不净，由此般若波罗蜜多清净。”

佛言：“善现，无忘失法不生不灭、不染不净故般若波罗蜜多清净，恒住舍性不生不灭、不染不净故般若波罗蜜多清净。”

“世尊，云何无忘失法不生不灭、不染不净故般若波罗蜜多清净？恒住舍性不生不灭、不染不净故般若波罗蜜多清净？”

“善现，无忘失法毕竟空故不生不灭、不染不净，恒住舍性毕竟空故不生不灭、不染不净，由此般若波罗蜜多清净。”

佛言：“善现，一切智不生不灭、不染不净故般若波罗蜜多清净，道相智、一切相智不生不灭、不染不净故般若波罗蜜多清净。”

“世尊，云何一切智不生不灭、不染不净故般若波罗蜜多清净？道相智、一切相智不生不灭、不染不净故般若波罗蜜多清净？”

“善现，一切智毕竟空故不生不灭、不染不净，道相智、一切相智毕竟空故不生不灭、不染不净，由此般若波罗蜜多清净。”

佛言：“善现，一切陀罗尼门不生不灭、不染不净故般若波罗蜜多清净，一切三摩地门不生不灭、不染不净故般若波罗蜜多清净。”

“世尊，云何一切陀罗尼门不生不灭、不染不净故般若波罗蜜多清净？一切三摩地门不生不灭、不染不净故般若波罗蜜多清净？”

“善现，一切陀罗尼门毕竟空故不生不灭、不染不净，一切三摩地门毕竟空故不生不灭、不染不净，由此般若波罗蜜多清净。”

佛言：“善现，预流果不生不灭、不染不净故般若波罗蜜多清净，一来、不还、阿罗汉果不生不灭、不染不净故般若波罗蜜多清净。”

“世尊，云何预流果不生不灭、不染不净故般若波罗蜜多清净？一来、不还、阿罗汉果不生不灭、不染不净故般若波罗蜜多清净？”

“善现，预流果毕竟空故不生不灭、不染不净，一来、不还、阿罗汉果毕竟空故不生不灭、不染不净，由此般若波罗蜜多清净。”

佛言：“善现，独觉菩提不生不灭、不染不净故般若波罗蜜多清净。”

“世尊，云何独觉菩提不生不灭、不染不净故般若波罗蜜多清净？”

“善现，独觉菩提毕竟空故不生不灭、不染不净，由此般若波罗蜜多清净。”

佛言：“善现，一切菩萨摩诃萨行不生不灭、不染不净故般若波罗蜜多清净。”

“世尊，云何一切菩萨摩诃萨行不生不灭、不染不净故般若波罗蜜多清净？”

“善现，一切菩萨摩诃萨行毕竟空故不生不灭、不染不净，由此般若波罗蜜多清净。”

佛言：“善现，诸佛无上正等菩提不生不灭、不染不净故般若波罗蜜多清净。”

“世尊，云何诸佛无上正等菩提不生不灭、不染不净故般若波罗蜜多清净？”

“善现，诸佛无上正等菩提毕竟空故不生不灭、不染不净，由此般若波罗蜜多清净。

“复次，善现，虚空不生不灭、不染不净故般若波罗蜜多清净。”

“世尊，云何虚空不生不灭、不染不净故般若波罗蜜多清净？”

“善现，虚空毕竟空故不生不灭、不染不净，由此般若波罗蜜多清净。”

尔时，具寿善现白佛言：“世尊，若善男子、善女人等，于此般若波罗蜜多受持读诵、如理思惟、为他演说；是善男子、善女人等，六根无患，支体具足，身不衰朽亦无夭寿，常为无量百千天神恭敬围绕随逐护念。是善男子、善女人等，于黑白月各第八日、第十四日、第十五日，读诵宣说如是般若波罗蜜多；是时四大王众天、三十三天、夜摩天、睹史多天、乐变化天、他化自在天，梵众天——梵辅天、梵会天、大梵天，光天——少光天、无量光天、极光净天，净天——少净天、无量净天、遍净天，广天——少广天、无量广天、广果天，无烦天、无热天、善现天、善见天、色究竟天，是诸天众俱来集会此法师所，听受般若波罗蜜多。是善男子、善女人等，由于无量大集会中读诵宣说甚深般若波罗蜜多，便获无量无数无边、不可思议、不可称量殊胜功德。”

佛言：“善现，如是，如是，如汝所说。若善男子、善女人等，于此般若波罗蜜多受持读诵、如理思惟、为他演说；是善男子、善女人等，六根无患，支体具足，身不衰朽亦无夭寿，常为无量百千天神恭敬围绕随逐护念。是善男子、善女人等，于黑白月各第八日、第十四日、第十五日，读诵宣说如是般若波罗蜜多；是时四大王众天乃至色究竟天，俱来集会此法师所，听受般若波罗蜜多。是善男子、善女人等，由于无量大集会中读诵宣说甚深般若波罗蜜多，便获无量无数无边、不可思议、不可称量殊胜功德。

“何以故？善现，如是般若波罗蜜多是大宝藏，由此般若波罗蜜多大宝藏故，能脱无量无边有情地狱、傍生、鬼界、人、天等趣贫穷大苦，能与无量无边有情刹帝利大族、婆罗门大族、长者大族、居士大族富贵快乐，能与无量无边有情四大王众天、三十三天、夜摩天、睹史多天、乐变化天、他化自在天富贵快乐，能与无量无边有情梵众天——梵辅天、梵会天、大梵天，光天——少光天、无量光天、极光净天，净天——少净天、无量净天、遍净天，广天——少广天、无量广天、广果天，无烦天、无热天、善现天、善见天、色究竟天富贵快乐，能与无量无边有情空无边处天、识无边处天、无所有处天、非想非非想处天富贵快乐，能与无量无边有情预流果、一来果、不还果、阿罗汉果、独觉菩提富贵安乐，能与无量无边有情无上正等菩提富贵安乐。

“所以者何？如是般若波罗蜜多大宝藏中，广说开示十善业道、四静虑、四无量、四无色定，广说开示四念住、四正断、四神足、五根、五力、七等觉支、八圣道支、三解脱门、八解脱、八胜处、九次第定、十遍处、四圣谛、佛法僧宝，广说开示布施、净戒、安忍、精进、静虑、般若、巧、愿、力、智波罗蜜多、菩萨十地、一切菩萨摩诃萨行、内空、外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空、真如、法界、法性、不虚妄性、不变异性、平等性、离生性、法定、法住、实际、虚空界、不思议界，广说开示五眼、六神通、佛十力、四无所畏、四无碍解、大慈、大悲、大喜、大舍、十八佛不共法、无忘失法、恒住舍性、一切智、道相智、一切相智、一切陀罗尼门、一切三摩地门。如是无量大法珍宝，无数有情于中修学生刹帝利大族、婆罗门大族、长者大族、居士大族，无数有情于中修学生四大王众天乃至他化自在天，无数有情于中修学生梵众天乃至色究竟天，无数有情于中修学生空无边处天乃至非想非非想处天，无数有情于中修学得预流果、一来果、不还果、阿罗汉果，无数有情于中修学得独觉菩提，无数有情于中修学得入菩萨正性离生，无数有情于中修学证得无上正等菩提。善现，由此因缘，如是般若波罗蜜多名大宝藏。

“善现，如是般若波罗蜜多大宝藏中，不说少法有生有灭、有染有净、有取有舍。所以者何？以无少法可生可灭、可染可净、可取可舍。

“善现，如是般若波罗蜜多大宝藏中，不说有法是善是非善、是世间是出世间、是有漏是无漏、是有罪是无罪、是杂染是清净、是有为是无为。善现，由此因缘，如是般若波罗蜜多名无所得大法宝藏。

“善现，如是般若波罗蜜多大宝藏中，不说少法是能染污。所以者何？以无少法可染污故。善现，由此因缘，如是般若波罗蜜多名无染污大法宝藏。

“善现，若菩萨摩诃萨修行般若波罗蜜多时，无如是想，无如是分别，无如是得，无如是戏论：‘我行般若波罗蜜多，我修般若波罗蜜多。’是菩萨摩诃萨能如实修行般若波罗蜜多，亦能亲近礼事诸佛，从一佛国至一佛国，供养恭敬、尊重赞叹诸佛世尊，游诸佛国成熟有情、严净佛土，修诸菩萨摩诃萨行，速证无上正等菩提。

“善现，如是般若波罗蜜多于一切法不向不背、不引不宾、不取不舍、不生不灭、不染不净、不常不断、不一不异、不来不去、不入不出、不增不减。善现，如是般若波罗蜜多非过去、非未来、非现在。善现，如是般若波罗蜜多不超欲界不住欲界，不超色界不住色界，不超无色界不住无色界。

“善现，如是般若波罗蜜多，于布施波罗蜜多不与不舍，于净戒、安忍、精进、静虑、般若、巧、愿、力、智波罗蜜多不与不舍。

“善现，如是般若波罗蜜多，于内空不与不舍，于外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不与不舍。

“善现，如是般若波罗蜜多，于真如不与不舍，于法界、法性、不虚妄性、不变异性、平等性、离生性、法定、法住、实际、虚空界、不思议界不与不舍。

“善现，如是般若波罗蜜多，于苦圣谛不与不舍，于集、灭、道圣谛不与不舍。

“善现，如是般若波罗蜜多，于四静虑不与不舍，于四无量、四无色定不与不舍。

“善现，如是般若波罗蜜多，于八解脱不与不舍，于八胜处、九次第定、十遍处不与不舍。

“善现，如是般若波罗蜜多，于四念住不与不舍，于四正断、四神足、五根、五力、七等觉支、八圣道支不与不舍。

“善现，如是般若波罗蜜多，于空解脱门不与不舍，于无相、无愿解脱门不与不舍。

“善现，如是般若波罗蜜多，于菩萨十地不与不舍。

“善现，如是般若波罗蜜多，于五眼不与不舍，于六神通不与不舍。

“善现，如是般若波罗蜜多，于佛十力不与不舍，于四无所畏、四无碍解、大慈、大悲、大喜、大舍、十八佛不共法不与不舍。

“善现，如是般若波罗蜜多，于无忘失法不与不舍，于恒住舍性不与不舍。

“善现，如是般若波罗蜜多，于一切智不与不舍，于道相智、一切相智不与不舍。

“善现，如是般若波罗蜜多，于一切陀罗尼门不与不舍，于一切三摩地门不与不舍。

“善现，如是般若波罗蜜多，于预流果不与不舍，于一来、不还、阿罗汉果不与不舍。

“善现，如是般若波罗蜜多，于独觉菩提不与不舍。

“善现，如是般若波罗蜜多，于一切菩萨摩诃萨行不与不舍。

“善现，如是般若波罗蜜多，于诸佛无上正等菩提不与不舍。

“善现，如是般若波罗蜜多，不与声闻法不舍异生法，不与独觉法不舍声闻法，不与诸佛法不舍独觉法，不与无为法不舍有为法。所以者何？善现，若佛出世若不出世，如是诸法常无变易，法性、法界、法定、法住，一切如来等觉现观，既自等觉、自现观已，为诸有情宣说开示、分别显了，令同悟入，离诸妄想分别颠倒。”

尔时，无量百千天子住虚空中欢喜踊跃，以天所有嗢钵罗华、钵特摩华、拘母陀华、奔荼利华、微妙香华及诸香末而散佛上，互相庆慰，同声唱言：“我等今者于赡部洲，见佛第二转妙法轮。”此中无量百千天子闻说般若波罗蜜多，俱时证得无生法忍。

尔时，佛告具寿善现言：“如是法轮非第一转，非第二转。所以者何？善现，如是般若波罗蜜多于一切法，不为转故、不为还故出现于世。何以故？以无性自性空故。”

具寿善现白佛言：“世尊，以何等法无性自性空故，如是般若波罗蜜多于一切法，不为转故、不为还故出现于世？”

佛言：“善现，以般若波罗蜜多般若波罗蜜多性空故，静虑、精进、安忍、净戒、布施波罗蜜多静虑乃至布施波罗蜜多性空故。

“善现，以内空内空性空故，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空外空乃至无性自性空性空故。

“善现，以真如真如性空故，法界、法性、不虚妄性、不变异性、平等性、离生性、法定、法住、实际、虚空界、不思议界法界乃至不思议界性空故。

“善现，苦圣谛苦圣谛性空故，集、灭、道圣谛集、灭、道圣谛性空故。

“善现，以四静虑四静虑性空故，四无量、四无色定四无量、四无色定性空故。

“善现，以八解脱八解脱性空故，八胜处、九次第定、十遍处八胜处、九次第定、十遍处性空故。

“善现，以四念住四念住性空故，四正断、四神足、五根、五力、七等觉支、八圣道支四正断乃至八圣道支性空故。

“善现，以空解脱门空解脱门性空故，无相、无愿解脱门无相、无愿解脱门性空故。

“善现，以菩萨十地菩萨十地性空故。

“善现，以佛十力佛十力性空故，四无所畏、四无碍解、大慈、大悲、大喜、大舍、十八佛不共法四无所畏乃至十八佛不共法性空故。

“善现，以无忘失法无忘失法性空故，恒住舍性恒住舍性性空故。

“善现，以一切智一切智性空故，道相智、一切相智道相智、一切相智性空故。

“善现，以一切陀罗尼门一切陀罗尼门性空故，一切三摩地门一切三摩地门性空故。

“善现，以预流果预流果性空故，一来、不还、阿罗汉果一来、不还、阿罗汉果性空故。

“善现，以独觉菩提独觉菩提性空故。

“善现，以一切菩萨摩诃萨行一切菩萨摩诃萨行性空故。

“善现，以诸佛无上正等菩提诸佛无上正等菩提性空故。

“善现，以如是等法无性自性空故，如是般若波罗蜜多于一切法，不为转故、不为还故出现于世。”

具寿善现复白佛言：“世尊，菩萨摩诃萨般若波罗蜜多是大波罗蜜多，达一切法自性空故。虽达一切法自性皆空，而诸菩萨摩诃萨因此般若波罗蜜多，证得无上正等菩提，转妙法轮度无量众。虽证菩提而无所证，证、不证法不可得故。虽转法轮而无所转，转法、还法不可得故。虽度有情而无所度，见、不见法不可得故。世尊，如是大般若波罗蜜多中，转法轮事毕竟不可得，以一切法皆永不生故。所以者何？非空、无相、无愿法中可有能转及能还事。世尊，于此般若波罗蜜多，若能如是宣说开示、分别显了、令易悟入，是名善净宣说般若波罗蜜多。此中都无说者、受者，既无说者及受者故，诸能证者亦不可得，无证者故亦无有能得涅槃者。于此般若波罗蜜多善说法中亦无福田，施、受、施物皆性空故。”

### 初分波罗蜜多品第三十八之一

尔时，具寿善现白佛言：“世尊，如是般若波罗蜜多是无边波罗蜜多。”

佛言：“如是，犹如虚空无边际故。”

“世尊，如是般若波罗蜜多是平等波罗蜜多。”

佛言：“如是，以一切法性平等故。”

“世尊，如是般若波罗蜜多是远离波罗蜜多。”

佛言：“如是，毕竟空故。”

“世尊，如是般若波罗蜜多是难屈伏波罗蜜多。”

佛言：“如是，一切法性不可得故。”

“世尊，如是般若波罗蜜多是无足迹波罗蜜多。”

佛言：“如是，无名体故。”

“世尊，如是般若波罗蜜多是虚空波罗蜜多。”

佛言：“如是，入息、出息不可得故。”

“世尊，如是般若波罗蜜多是不可说波罗蜜多。”

佛言：“如是，此中寻伺不可得故。”

“世尊，如是般若波罗蜜多是无名波罗蜜多。”

佛言：“如是，受、想、行、识不可得故。”

“世尊，如是般若波罗蜜多是无行波罗蜜多。”

佛言：“如是，以一切法无去来故。”

“世尊，如是般若波罗蜜多是不可夺波罗蜜多。”

佛言：“如是，以一切法不可取故。”

“世尊，如是般若波罗蜜多是尽波罗蜜多。”

佛言：“如是，以一切法毕竟尽故。”

“世尊，如是般若波罗蜜多是不生灭波罗蜜多。”

佛言：“如是，以一切法无生灭故。”

“世尊，如是般若波罗蜜多是无作波罗蜜多。”

佛言：“如是，以诸作者不可得故。”

“世尊，如是般若波罗蜜多是无知波罗蜜多。”

佛言：“如是，以诸知者不可得故。”

“世尊，如是般若波罗蜜多是无移转波罗蜜多。”

佛言：“如是，以死生者不可得故。”

“世尊，如是般若波罗蜜多是无失坏波罗蜜多。”

佛言：“如是，以一切法无失坏故。”

“世尊，如是般若波罗蜜多是如梦波罗蜜多。”

佛言：“如是，以一切法如梦所见不可得故。”

“世尊，如是般若波罗蜜多是如响波罗蜜多。”

佛言：“如是，能所闻说不可得故。”

“世尊，如是般若波罗蜜多是如影像波罗蜜多。”

佛言：“如是，诸法皆如光镜所现不可得故。”

“世尊，如是般若波罗蜜多是如焰幻波罗蜜多。”

佛言：“如是，以一切法如流变相不可得故。”

“世尊，如是般若波罗蜜多是如变化事波罗蜜多。”

佛言：“如是，诸法皆如所变化故。”

“世尊，如是般若波罗蜜多是如寻香城波罗蜜多。”

佛言：“如是，诸法皆如寻香城故。”

“世尊，如是般若波罗蜜多是无染净波罗蜜多。”

佛言：“如是，诸染净因不可得故。”

“世尊，如是般若波罗蜜多是无所得波罗蜜多。”

佛言：“如是，诸法所依不可得故。”

“世尊，如是般若波罗蜜多是无戏论波罗蜜多。”

佛言：“如是，破坏一切戏论事故。”

“世尊，如是般若波罗蜜多是无慢执波罗蜜多。”

佛言：“如是，破坏一切慢执事故。”

“世尊，如是般若波罗蜜多是无动转波罗蜜多。”

佛言：“如是，住法界故。”

“世尊，如是般若波罗蜜多是离染著波罗蜜多。”

佛言：“如是，觉一切法不虚妄故。”

“世尊，如是般若波罗蜜多是无等起波罗蜜多。”

佛言：“如是，于一切法无分别故。”

“世尊，如是般若波罗蜜多是极寂静波罗蜜多。”

佛言：“如是，于诸法相无所得故。”

“世尊，如是般若波罗蜜多是无贪欲波罗蜜多。”

佛言：“如是，诸贪欲事不可得故。”

“世尊，如是般若波罗蜜多是无瞋恚波罗蜜多。”

佛言：“如是，破坏一切瞋恚事故。”

“世尊，如是般若波罗蜜多是无愚痴波罗蜜多。”

佛言：“如是，灭诸无知黑暗事故。”

“世尊，如是般若波罗蜜多是无烦恼波罗蜜多。”

佛言：“如是，离分别故。”

“世尊，如是般若波罗蜜多是离有情波罗蜜多。”

佛言：“如是，达诸有情无所有故。”

“世尊，如是般若波罗蜜多是无断坏波罗蜜多。”

佛言：“如是，以一切法无等起故。”

“世尊，如是般若波罗蜜多是无二边波罗蜜多。”

佛言：“如是，离二边故。”

“世尊，如是般若波罗蜜多是无杂坏波罗蜜多。”

佛言：“如是，知一切法无杂坏故。”

“世尊，如是般若波罗蜜多是无取著波罗蜜多。”

佛言：“如是，超过声闻、独觉地故。”

“世尊，如是般若波罗蜜多是无分别波罗蜜多。”

佛言：“如是，一切分别不可得故。”

“世尊，如是般若波罗蜜多是无分量波罗蜜多。”

佛言：“如是，诸法分限不可得故。”

“世尊，如是般若波罗蜜多是如虚空波罗蜜多。”

佛言：“如是，达一切法无滞碍故。”

“世尊，如是般若波罗蜜多是无常波罗蜜多。”

佛言：“如是，能永坏灭一切法故。”

“世尊，如是般若波罗蜜多是苦波罗蜜多。”

佛言：“如是，能永驱遣一切法故。”

“世尊，如是般若波罗蜜多是无我波罗蜜多。”

佛言：“如是，于一切法无执著故。”

“世尊，如是般若波罗蜜多是空波罗蜜多。”

佛言：“如是，达一切法无所得故。”

“世尊，如是般若波罗蜜多是无相波罗蜜多。”

佛言：“如是，证一切法无生相故。”

“世尊，如是般若波罗蜜多是内空波罗蜜多。”

佛言：“如是，了达内法不可得故。”

“世尊，如是般若波罗蜜多是外空波罗蜜多。”

佛言：“如是，了达外法不可得故。”

“世尊，如是般若波罗蜜多是内外空波罗蜜多。”

佛言：“如是，知内外法不可得故。”

“世尊，如是般若波罗蜜多是空空波罗蜜多。”

佛言：“如是，了空空法不可得故。”

“世尊，如是般若波罗蜜多是大空波罗蜜多。”

佛言：“如是，了大空法不可得故。”

“世尊，如是般若波罗蜜多是胜义空波罗蜜多。”

佛言：“如是，胜义空法不可得故。”

“世尊，如是般若波罗蜜多是有为空波罗蜜多。”

佛言：“如是，诸有为法不可得故。”

“世尊，如是般若波罗蜜多是无为空波罗蜜多。”

佛言：“如是，诸无为法不可得故。”

“世尊，如是般若波罗蜜多是毕竟空波罗蜜多。”

佛言：“如是，毕竟空法不可得故。”

“世尊，如是般若波罗蜜多是无际空波罗蜜多。”

佛言：“如是，无际空法不可得故。”

“世尊，如是般若波罗蜜多是散空波罗蜜多。”

佛言：“如是，诸散空法不可得故。”

“世尊，如是般若波罗蜜多是无变异空波罗蜜多。”

佛言：“如是，无变异空法不可得故。”

“世尊，如是般若波罗蜜多是本性空波罗蜜多。”

佛言：“如是，有为无为法不可得故。”

“世尊，如是般若波罗蜜多是自相空波罗蜜多。”

佛言：“如是，达一切法离自相故。”

“世尊，如是般若波罗蜜多是共相空波罗蜜多。”

佛言：“如是，达一切法离共相故。”

“世尊，如是般若波罗蜜多是一切法空波罗蜜多。”

佛言：“如是，知内外法不可得故。”

“世尊，如是般若波罗蜜多是不可得空波罗蜜多。”

佛言：“如是，一切法性不可得故。”

“世尊，如是般若波罗蜜多是无性空波罗蜜多。”

佛言：“如是，无性空法不可得故。”

“世尊，如是般若波罗蜜多是自性空波罗蜜多。”

佛言：“如是，自性空法不可得故。”

“世尊，如是般若波罗蜜多是无性自性空波罗蜜多。”

佛言：“如是，无性自性空法不可得故。”

“世尊，如是般若波罗蜜多是真如波罗蜜多。”

佛言：“如是，知真如性不可得故。”

“世尊，如是般若波罗蜜多是法界波罗蜜多。”

佛言：“如是，达诸法界不可得故。”

“世尊，如是般若波罗蜜多是法性波罗蜜多。”

佛言：“如是，达诸法性不可得故。”

“世尊，如是般若波罗蜜多是不虚妄性波罗蜜多。”

佛言：“如是，不虚妄性不可得故。”

“世尊，如是般若波罗蜜多是不变异性波罗蜜多。”

佛言：“如是，不变异性不可得故。”

“世尊，如是般若波罗蜜多是平等性波罗蜜多。”

佛言：“如是，达平等性不可得故。”

“世尊，如是般若波罗蜜多是离生性波罗蜜多。”

佛言：“如是，知离生性不可得故。”

“世尊，如是般若波罗蜜多是法定波罗蜜多。”

佛言：“如是，了达法定不可得故。”

“世尊，如是般若波罗蜜多是法住波罗蜜多。”

佛言：“如是，了达法住不可得故。”

“世尊，如是般若波罗蜜多是实际波罗蜜多。”

佛言：“如是，了实际性不可得故。”

“世尊，如是般若波罗蜜多是虚空界波罗蜜多。”

佛言：“如是，了虚空界不可得故。”

“世尊，如是般若波罗蜜多是不思议界波罗蜜多。”

佛言：“如是，不思议界不可得故。”

“世尊，如是般若波罗蜜多是四圣谛波罗蜜多。”

佛言：“如是，了四圣谛不可得故。”

“世尊，如是般若波罗蜜多是四念住波罗蜜多。”

佛言：“如是，身、受、心、法不可得故。”

“世尊，如是般若波罗蜜多是四正断波罗蜜多。”

佛言：“如是，善不善法不可得故。”

“世尊，如是般若波罗蜜多是四神足波罗蜜多。”

佛言：“如是，四神足性不可得故。”

“世尊，如是般若波罗蜜多是五根波罗蜜多。”

佛言：“如是，五根自性不可得故。”

“世尊，如是般若波罗蜜多是五力波罗蜜多。”

佛言：“如是，五力自性不可得故。”

“世尊，如是般若波罗蜜多是七等觉支波罗蜜多。”

佛言：“如是，七等觉支性不可得故。”

“世尊，如是般若波罗蜜多是八圣道支波罗蜜多。”

佛言：“如是，八圣道支性不可得故。”

“世尊，如是般若波罗蜜多是空解脱门波罗蜜多。”

佛言：“如是，空离行相不可得故。”

“世尊，如是般若波罗蜜多是无相解脱门波罗蜜多。”

佛言：“如是，寂静行相不可得故。”

“世尊，如是般若波罗蜜多是无愿解脱门波罗蜜多。”

佛言：“如是，无愿行相不可得故。”

“世尊，如是般若波罗蜜多是八解脱波罗蜜多。”

佛言：“如是，八解脱性不可得故。”

“世尊，如是般若波罗蜜多是八胜处波罗蜜多。”

佛言：“如是，八胜处性不可得故。”

“世尊，如是般若波罗蜜多是九次第定波罗蜜多。”

佛言：“如是，九次第定性不可得故。”

“世尊，如是般若波罗蜜多是十遍处波罗蜜多。”

佛言：“如是，十遍处性不可得故。”

“世尊，如是般若波罗蜜多是布施波罗蜜多。”

佛言：“如是，布施、悭吝不可得故。”

“世尊，如是般若波罗蜜多是净戒波罗蜜多。”

佛言：“如是，持戒、犯戒不可得故。”

“世尊，如是般若波罗蜜多是安忍波罗蜜多。”

佛言：“如是，忍辱、瞋恚不可得故。”

“世尊，如是般若波罗蜜多是精进波罗蜜多。”

佛言：“如是，精进、懈怠不可得故。”

“世尊，如是般若波罗蜜多是静虑波罗蜜多。”

佛言：“如是，静虑、散乱不可得故。”

“世尊，如是般若波罗蜜多是般若波罗蜜多。”

佛言：“如是，善慧、恶慧不可得故。”

“世尊，如是般若波罗蜜多是方便善巧波罗蜜多。”

佛言：“如是，方便善巧、无方便善巧不可得故。”

“世尊，如是般若波罗蜜多是愿波罗蜜多。”

佛言：“如是，愿、不愿事不可得故。”

“世尊，如是般若波罗蜜多是力波罗蜜多。”

佛言：“如是，力、无力事不可得故。”

“世尊，如是般若波罗蜜多是智波罗蜜多。”

佛言：“如是，智、无智事不可得故。”

“世尊，如是般若波罗蜜多是菩萨十地波罗蜜多。”

佛言：“如是，十地、十障不可得故。”

“世尊，如是般若波罗蜜多是四静虑波罗蜜多。”

佛言：“如是，四静虑事不可得故。”

“世尊，如是般若波罗蜜多是四无量波罗蜜多。”

佛言：“如是，四无量事不可得故。”

“世尊，如是般若波罗蜜多是四无色定波罗蜜多。”

佛言：“如是，四无色定事不可得故。”

“世尊，如是般若波罗蜜多是五眼波罗蜜多。”

佛言：“如是，五眼境事不可得故。”

“世尊，如是般若波罗蜜多是六神通波罗蜜多。”

佛言：“如是，六神通事不可得故。”

## 大般若波罗蜜多经卷第二百九十七

### 初分波罗蜜多品第三十八之二

“世尊，如是般若波罗蜜多是佛十力波罗蜜多。”

佛言：“如是，达一切法难屈伏故。”

“世尊，如是般若波罗蜜多是四无所畏波罗蜜多。”

佛言：“如是，得道相智无退没故。”

“世尊，如是般若波罗蜜多是四无碍解波罗蜜多。”

佛言：“如是，得一切相智无滞碍故。”

“世尊，如是般若波罗蜜多是大慈波罗蜜多。”

佛言：“如是，安乐一切有情故。”

“世尊，如是般若波罗蜜多是大悲波罗蜜多。”

佛言：“如是，利益一切有情故。”

“世尊，如是般若波罗蜜多是大喜波罗蜜多。”

佛言：“如是，不舍一切有情故。”

“世尊，如是般若波罗蜜多是大舍波罗蜜多。”

佛言：“如是，于诸有情心平等故。”

“世尊，如是般若波罗蜜多是十八佛不共法波罗蜜多。”

佛言：“如是，超过一切声闻、独觉法故。”

“世尊，如是般若波罗蜜多是无忘失法波罗蜜多。”

佛言：“如是，无忘失事不可得故。”

“世尊，如是般若波罗蜜多是恒住舍性波罗蜜多。”

佛言：“如是，恒住舍事不可得故。”

“世尊，如是般若波罗蜜多是一切陀罗尼门波罗蜜多。”

佛言：“如是，诸总持事不可得故。”

“世尊，如是般若波罗蜜多是一切三摩地门波罗蜜多。”

佛言：“如是，诸等持事不可得故。”

“世尊，如是般若波罗蜜多是一切智波罗蜜多。”

佛言：“如是，一切智事不可得故。”

“世尊，如是般若波罗蜜多是道相智波罗蜜多。”

佛言：“如是，道相智事不可得故。”

“世尊，如是般若波罗蜜多是一切相智波罗蜜多。”

佛言：“如是，一切相智事不可得故。”

“世尊，如是般若波罗蜜多是一切菩萨摩诃萨行波罗蜜多。”

佛言：“如是，一切菩萨摩诃萨行事不可得故。”

“世尊，如是般若波罗蜜多是诸佛无上正等菩提波罗蜜多。”

佛言：“如是，诸佛无上正等菩提事不可得故。”

“世尊，如是般若波罗蜜多是如来波罗蜜多。”

佛言：“如是，能如实说一切法故。”

“世尊，如是般若波罗蜜多是自然波罗蜜多。”

佛言：“如是，于一切法得自在故。”

“世尊，如是般若波罗蜜多是正等觉波罗蜜多。”

佛言：“如是，于一切法能正等觉一切相故。”

### 初分难闻功德品第三十九之一

时，天帝释作是念言：“若善男子、善女人等，曾于过去无量如来、应、正等觉亲近供养、发弘誓愿、种诸善根，多善知识之所摄受，今乃得闻如是般若波罗蜜多功德名字，况能书写、读诵受持、如理思惟、为他演说，或能随力如说修行！当知是人已于过去无量佛所亲近承事、供养恭敬、尊重赞叹、植众德本，曾闻般若波罗蜜多，闻已受持、思惟、读诵、为他演说、如教而行，或于此经能问能答，由斯福力今办是事。若善男子、善女人等，已曾供养无量如来、应、正等觉，功德纯净，闻此般若波罗蜜多，其心不惊、不恐、不怖，闻已信乐如说修行，当知是人多俱胝劫已曾修习布施、净戒、安忍、精进、静虑、般若波罗蜜多故，于今生能成此事。”

尔时，具寿舍利子白佛言：“世尊，若善男子、善女人等，闻此般若波罗蜜多甚深义趣，其心不惊、不恐、不怖，闻已书写、读诵受持、如理思惟、为他演说，或复随力如教修行，当知是人如不退位诸菩萨摩诃萨。何以故？世尊，如是般若波罗蜜多，义趣甚深、极难信解！若于先世不久修习布施、净戒、安忍、精进、静虑、般若波罗蜜多，岂暂得闻即能信解？

“世尊，若善男子、善女人等，闻说般若波罗蜜多毁訾诽谤，当知是人先世于此甚深般若波罗蜜多亦曾毁谤。何以故？世尊，是善男子、善女人等，闻说如是甚深般若波罗蜜多，由宿习力不信不乐，心不清净。

“世尊，是善男子、善女人等，未曾亲近诸佛菩萨及弟子众，未曾请问：‘云何应行布施波罗蜜多？云何应行净戒、安忍、精进、静虑、般若波罗蜜多？云何应住内空？云何应住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空？云何应住真如？云何应住法界、法性、不虚妄性、不变异性、平等性、离生性、法定、法住、实际、虚空界、不思议界？云何应住苦圣谛？云何应住集、灭、道圣谛？云何应修四静虑？云何应修四无量、四无色定？云何应修八解脱？云何应修八胜处、九次第定、十遍处？云何应修四念住？云何应修四正断、四神足、五根、五力、七等觉支、八圣道支？云何应修空解脱门？云何应修无相、无愿解脱门？云何应修五眼？云何应修六神通？云何应修佛十力？云何应修四无所畏、四无碍解、大慈、大悲、大喜、大舍、十八佛不共法？云何应修无忘失法？云何应修恒住舍性？云何应修一切智？云何应修道相智、一切相智？云何应修一切陀罗尼门？云何应修一切三摩地门？云何应修一切菩萨摩诃萨行？云何应修诸佛无上正等菩提？’故今闻说甚深般若波罗蜜多毁訾诽谤，不信不乐，心不清净。”

尔时，天帝释谓舍利子言：“大德，如是般若波罗蜜多，义趣甚深、极难信解！若善男子、善女人等，于布施、净戒、安忍、精进、静虑、般若波罗蜜多未久信解、不久修行，闻说般若波罗蜜多，不能信解或生毁谤，未为希有。若善男子、善女人等，于内空、外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空未久信解、不久安住，闻说般若波罗蜜多，不能信解或生毁谤，未为希有。若善男子、善女人等，于真如、法界、法性、不虚妄性、不变异性、平等性、离生性、法定、法住、实际、虚空界、不思议界未久信解、不久安住，闻说般若波罗蜜多，不能信解或生毁谤，未为希有。若善男子、善女人等，于四圣谛未久信解、不久安住，闻说般若波罗蜜多，不能信解或生毁谤，未为希有。若善男子、善女人等，于四静虑、四无量、四无色定，或八解脱、八胜处、九次第定、十遍处，或四念住、四正断、四神足、五根、五力、七等觉支、八圣道支，或空、无相、无愿解脱门，或菩萨十地未久信解、不久修习，闻说般若波罗蜜多，不能信解或生毁谤，未为希有。若善男子、善女人等，于五眼、六神通，或佛十力、四无所畏、四无碍解、大慈、大悲、大喜、大舍、十八佛不共法，或无忘失法、恒住舍性，或一切智、道相智、一切相智，或一切陀罗尼门、一切三摩地门未久信解、不久修习，闻说般若波罗蜜多，不能信解或生毁谤，未为希有。若善男子、善女人等，于诸菩萨摩诃萨行，或佛无上正等菩提未久信解、不久修习，闻说般若波罗蜜多，不能信解或生毁谤，未为希有。大德，我今敬礼甚深般若波罗蜜多，敬礼般若波罗蜜多即为敬礼一切智智。”

尔时，佛告天帝释言：“憍尸迦，如是，如是，如汝所说，敬礼般若波罗蜜多即为敬礼一切智智。何以故？憍尸迦，诸佛世尊一切智智，皆从般若波罗蜜多而得生故。

“憍尸迦，若善男子、善女人等，欲住诸佛一切智智，当住般若波罗蜜多；欲起一切智、道相智、一切相智，当学般若波罗蜜多；欲断一切烦恼习气，当学般若波罗蜜多；欲证无上正等菩提，转妙法轮度无量众，当学般若波罗蜜多。若善男子、善女人等，欲方便善巧安立有情于预流果、或一来果、或不还果、或阿罗汉果、或独觉菩提，或自欲学，当学般若波罗蜜多。若善男子、善女人等，欲方便善巧安立有情于佛无上正等菩提，当学般若波罗蜜多。若善男子、善女人等，欲方便善巧安立有情于诸菩萨摩诃萨行令不退转，或自欲行，当学般若波罗蜜多。若菩萨摩诃萨欲伏众魔，摧诸外道，当学般若波罗蜜多；若菩萨摩诃萨欲善摄受诸苾刍僧，当学般若波罗蜜多。”

尔时，天帝释白佛言：“世尊，诸菩萨摩诃萨修行般若波罗蜜多时，云何住色？云何住受、想、行、识？云何习色？云何习受、想、行、识？云何住眼处？云何住耳、鼻、舌、身、意处？云何习眼处？云何习耳、鼻、舌、身、意处？云何住色处？云何住声、香、味、触、法处？云何习色处？云何习声、香、味、触、法处？云何住眼界？云何住色界、眼识界及眼触、眼触为缘所生诸受？云何习眼界？云何习色界乃至眼触为缘所生诸受？云何住耳界？云何住声界、耳识界及耳触、耳触为缘所生诸受？云何习耳界？云何习声界乃至耳触为缘所生诸受？云何住鼻界？云何住香界、鼻识界及鼻触、鼻触为缘所生诸受？云何习鼻界？云何习香界乃至鼻触为缘所生诸受？云何住舌界？云何住味界、舌识界及舌触、舌触为缘所生诸受？云何习舌界？云何习味界乃至舌触为缘所生诸受？云何住身界？云何住触界、身识界及身触、身触为缘所生诸受？云何习身界？云何习触界乃至身触为缘所生诸受？云何住意界？云何住法界、意识界及意触、意触为缘所生诸受？云何习意界？云何习法界乃至意触为缘所生诸受？云何住地界？云何住水、火、风、空、识界？云何习地界？云何习水、火、风、空、识界？云何住无明？云何住行、识、名色、六处、触、受、爱、取、有、生、老死愁叹苦忧恼？云何习无明？云何习行乃至老死愁叹苦忧恼？云何住布施波罗蜜多？云何住净戒、安忍、精进、静虑、般若波罗蜜多？云何习布施波罗蜜多？云何习净戒乃至般若波罗蜜多？云何住内空？云何住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空？云何习内空？云何习外空乃至无性自性空？云何住真如？云何住法界、法性、不虚妄性、不变异性、平等性、离生性、法定、法住、实际、虚空界、不思议界？云何习真如？云何习法界乃至不思议界？云何住苦圣谛？云何住集、灭、道圣谛？云何习苦圣谛？云何习集、灭、道圣谛？云何住四静虑？云何住四无量、四无色定？云何习四静虑？云何习四无量、四无色定？云何住八解脱？云何住八胜处、九次第定、十遍处？云何习八解脱？云何习八胜处、九次第定、十遍处？云何住四念住？云何住四正断、四神足、五根、五力、七等觉支、八圣道支？云何习四念住？云何习四正断乃至八圣道支？云何住空解脱门？云何住无相、无愿解脱门？云何习空解脱门？云何习无相、无愿解脱门？云何住菩萨十地？云何习菩萨十地？云何住五眼？云何住六神通？云何习五眼？云何习六神通？云何住佛十力？云何住四无所畏、四无碍解、大慈、大悲、大喜、大舍、十八佛不共法？云何习佛十力？云何习四无所畏乃至十八佛不共法？云何住无忘失法？云何住恒住舍性？云何习无忘失法？云何习恒住舍性？云何住一切智？云何住道相智、一切相智？云何习一切智？云何习道相智、一切相智？云何住一切陀罗尼门？云何住一切三摩地门？云何习一切陀罗尼门？云何习一切三摩地门？云何住预流果？云何住一来、不还、阿罗汉果？云何习预流果？云何习一来、不还、阿罗汉果？云何住独觉菩提？云何习独觉菩提？云何住一切菩萨摩诃萨行？云何习一切菩萨摩诃萨行？云何住诸佛无上正等菩提？云何习诸佛无上正等菩提？”

尔时，佛告天帝释言：“憍尸迦，善哉！善哉！汝于今者承佛神力，能问如来如是深义。谛听！谛听！善思念之，当为汝说！

“憍尸迦，菩萨摩诃萨行般若波罗蜜多时，若于色不住不习，是为住习色；若于受、想、行、识不住不习，是为住习受、想、行、识。何以故？憍尸迦，以所住习色乃至识不可得故。

“憍尸迦，菩萨摩诃萨行般若波罗蜜多时，若于眼处不住不习，是为住习眼处；若于耳、鼻、舌、身、意处不住不习，是为住习耳、鼻、舌、身、意处。何以故？憍尸迦，以所住习眼处乃至意处不可得故。

“憍尸迦，菩萨摩诃萨行般若波罗蜜多时，若于色处不住不习，是为住习色处；若于声、香、味、触、法处不住不习，是为住习声、香、味、触、法处。何以故？憍尸迦，以所住习色处乃至法处不可得故。

“憍尸迦，菩萨摩诃萨行般若波罗蜜多时，若于眼界不住不习，是为住习眼界；若于色界、眼识界及眼触、眼触为缘所生诸受不住不习，是为住习色界乃至眼触为缘所生诸受。何以故？憍尸迦，以所住习眼界乃至眼触为缘所生诸受不可得故。

“憍尸迦，菩萨摩诃萨行般若波罗蜜多时，若于耳界不住不习，是为住习耳界；若于声界、耳识界及耳触、耳触为缘所生诸受不住不习，是为住习声界乃至耳触为缘所生诸受。何以故？憍尸迦，以所住习耳界乃至耳触为缘所生诸受不可得故。

“憍尸迦，菩萨摩诃萨行般若波罗蜜多时，若于鼻界不住不习，是为住习鼻界；若于香界、鼻识界及鼻触、鼻触为缘所生诸受不住不习，是为住习香界乃至鼻触为缘所生诸受。何以故？憍尸迦，以所住习鼻界乃至鼻触为缘所生诸受不可得故。

“憍尸迦，菩萨摩诃萨行般若波罗蜜多时，若于舌界不住不习，是为住习舌界；若于味界、舌识界及舌触、舌触为缘所生诸受不住不习，是为住习味界乃至舌触为缘所生诸受。何以故？憍尸迦，以所住习舌界乃至舌触为缘所生诸受不可得故。

“憍尸迦，菩萨摩诃萨行般若波罗蜜多时，若于身界不住不习，是为住习身界；若于触界、身识界及身触、身触为缘所生诸受不住不习，是为住习触界乃至身触为缘所生诸受。何以故？憍尸迦，以所住习身界乃至身触为缘所生诸受不可得故。

“憍尸迦，菩萨摩诃萨行般若波罗蜜多时，若于意界不住不习，是为住习意界；若于法界、意识界及意触、意触为缘所生诸受不住不习，是为住习法界乃至意触为缘所生诸受。何以故？憍尸迦，以所住习意界乃至意触为缘所生诸受不可得故。

“憍尸迦，菩萨摩诃萨行般若波罗蜜多时，若于地界不住不习，是为住习地界；若于水、火、风、空、识界不住不习，是为住习水、火、风、空、识界。何以故？憍尸迦，以所住习地界乃至识界不可得故。

“憍尸迦，菩萨摩诃萨行般若波罗蜜多时，若于无明不住不习，是为住习无明；若于行、识、名色、六处、触、受、爱、取、有、生、老死愁叹苦忧恼不住不习，是为住习行乃至老死愁叹苦忧恼。何以故？憍尸迦，以所住习无明乃至老死愁叹苦忧恼不可得故。

“憍尸迦，菩萨摩诃萨行般若波罗蜜多时，若于布施波罗蜜多不住不习，是为住习布施波罗蜜多；若于净戒、安忍、精进、静虑、般若波罗蜜多不住不习，是为住习净戒乃至般若波罗蜜多。何以故？憍尸迦，以所住习布施波罗蜜多乃至般若波罗蜜多不可得故。

“憍尸迦，菩萨摩诃萨行般若波罗蜜多时，若于内空不住不习，是为住习内空；若于外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不住不习，是为住习外空乃至无性自性空。何以故？憍尸迦，以所住习内空乃至无性自性空不可得故。

“憍尸迦，菩萨摩诃萨行般若波罗蜜多时，若于真如不住不习，是为住习真如；若于法界、法性、不虚妄性、不变异性、平等性、离生性、法定、法住、实际、虚空界、不思议界不住不习，是为住习法界乃至不思议界。何以故？憍尸迦，以所住习真如乃至不思议界不可得故。

“憍尸迦，菩萨摩诃萨行般若波罗蜜多时，若于苦圣谛不住不习，是为住习苦圣谛；若于集、灭、道圣谛不住不习，是为住习集、灭、道圣谛。何以故？憍尸迦，以所住习苦圣谛、集、灭、道圣谛不可得故。

“憍尸迦，菩萨摩诃萨行般若波罗蜜多时，若于四静虑不住不习，是为住习四静虑；若于四无量、四无色定不住不习，是为住习四无量、四无色定。何以故？憍尸迦，以所住习四静虑、四无量、四无色定不可得故。

“憍尸迦，菩萨摩诃萨行般若波罗蜜多时，若于八解脱不住不习，是为住习八解脱；若于八胜处、九次第定、十遍处不住不习，是为住习八胜处、九次第定、十遍处。何以故？憍尸迦，以所住习八解脱乃至十遍处不可得故。

“憍尸迦，菩萨摩诃萨行般若波罗蜜多时，若于四念住不住不习，是为住习四念住；若于四正断、四神足、五根、五力、七等觉支、八圣道支不住不习，是为住习四正断乃至八圣道支。何以故？憍尸迦，以所住习四念住乃至八圣道支不可得故。

“憍尸迦，菩萨摩诃萨行般若波罗蜜多时，若于空解脱门不住不习，是为住习空解脱门；若于无相、无愿解脱门不住不习，是为住习无相、无愿解脱门。何以故？憍尸迦，以所住习空解脱门、无相、无愿解脱门不可得故。

“憍尸迦，菩萨摩诃萨行般若波罗蜜多时，若于菩萨十地不住不习，是为住习菩萨十地。何以故？憍尸迦，以所住习菩萨十地不可得故。

“憍尸迦，菩萨摩诃萨行般若波罗蜜多时，若于五眼不住不习，是为住习五眼；若于六神通不住不习，是为住习六神通。何以故？憍尸迦，以所住习五眼、六神通不可得故。

“憍尸迦，菩萨摩诃萨行般若波罗蜜多时，若于佛十力不住不习，是为住习佛十力；若于四无所畏、四无碍解、大慈、大悲、大喜、大舍、十八佛不共法不住不习，是为住习四无所畏乃至十八佛不共法。何以故？憍尸迦，以所住习佛十力乃至十八佛不共法不可得故。

“憍尸迦，菩萨摩诃萨行般若波罗蜜多时，若于无忘失法不住不习，是为住习无忘失法；若于恒住舍性不住不习，是为住习恒住舍性。何以故？憍尸迦，以所住习无忘失法、恒住舍性不可得故。

“憍尸迦，菩萨摩诃萨行般若波罗蜜多时，若于一切智不住不习，是为住习一切智；若于道相智、一切相智不住不习，是为住习道相智、一切相智。何以故？憍尸迦，以所住习一切智、道相智、一切相智不可得故。

“憍尸迦，菩萨摩诃萨行般若波罗蜜多时，若于一切陀罗尼门不住不习，是为住习一切陀罗尼门；若于一切三摩地门不住不习，是为住习一切三摩地门。何以故？憍尸迦，以所住习一切陀罗尼门、一切三摩地门不可得故。

“憍尸迦，菩萨摩诃萨行般若波罗蜜多时，若于预流果不住不习，是为住习预流果；若于一来、不还、阿罗汉果不住不习，是为住习一来、不还、阿罗汉果。何以故？憍尸迦，以所住习预流、一来、不还、阿罗汉果不可得故。

“憍尸迦，菩萨摩诃萨行般若波罗蜜多时，若于独觉菩提不住不习，是为住习独觉菩提。何以故？憍尸迦，以所住习独觉菩提不可得故。

“憍尸迦，菩萨摩诃萨行般若波罗蜜多时，若于一切菩萨摩诃萨行不住不习，是为住习一切菩萨摩诃萨行。何以故？憍尸迦，以所住习一切菩萨摩诃萨行不可得故。

“憍尸迦，菩萨摩诃萨行般若波罗蜜多时，若于诸佛无上正等菩提不住不习，是为住习诸佛无上正等菩提。何以故？憍尸迦，以所住习诸佛无上正等菩提不可得故。

“复次，憍尸迦，菩萨摩诃萨行般若波罗蜜多时，若于色非住非不住、非习非不习，是为住习色；若于受、想、行、识非住非不住、非习非不习，是为住习受、想、行、识。何以故？憍尸迦，是菩萨摩诃萨观色乃至识前、后、中际不可得故。

“憍尸迦，菩萨摩诃萨行般若波罗蜜多时，若于眼处非住非不住、非习非不习，是为住习眼处；若于耳、鼻、舌、身、意处非住非不住、非习非不习，是为住习耳、鼻、舌、身、意处。何以故？憍尸迦，是菩萨摩诃萨观眼处乃至意处前、后、中际不可得故。

“憍尸迦，菩萨摩诃萨行般若波罗蜜多时，若于色处非住非不住、非习非不习，是为住习色处；若于声、香、味、触、法处非住非不住、非习非不习，是为住习声、香、味、触、法处。何以故？憍尸迦，是菩萨摩诃萨观色处乃至法处前、后、中际不可得故。

“憍尸迦，菩萨摩诃萨行般若波罗蜜多时，若于眼界非住非不住、非习非不习，是为住习眼界；若于色界、眼识界及眼触、眼触为缘所生诸受非住非不住、非习非不习，是为住习色界乃至眼触为缘所生诸受。何以故？憍尸迦，是菩萨摩诃萨观眼界乃至眼触为缘所生诸受前、后、中际不可得故。

“憍尸迦，菩萨摩诃萨行般若波罗蜜多时，若于耳界非住非不住、非习非不习，是为住习耳界；若于声界、耳识界及耳触、耳触为缘所生诸受非住非不住、非习非不习，是为住习声界乃至耳触为缘所生诸受。何以故？憍尸迦，是菩萨摩诃萨观耳界乃至耳触为缘所生诸受前、后、中际不可得故。

“憍尸迦，菩萨摩诃萨行般若波罗蜜多时，若于鼻界非住非不住、非习非不习，是为住习鼻界；若于香界、鼻识界及鼻触、鼻触为缘所生诸受非住非不住、非习非不习，是为住习香界乃至鼻触为缘所生诸受。何以故？憍尸迦，是菩萨摩诃萨观鼻界乃至鼻触为缘所生诸受前、后、中际不可得故。

“憍尸迦，菩萨摩诃萨行般若波罗蜜多时，若于舌界非住非不住、非习非不习，是为住习舌界；若于味界、舌识界及舌触、舌触为缘所生诸受非住非不住、非习非不习，是为住习味界乃至舌触为缘所生诸受。何以故？憍尸迦，是菩萨摩诃萨观舌界乃至舌触为缘所生诸受前、后、中际不可得故。

“憍尸迦，菩萨摩诃萨行般若波罗蜜多时，若于身界非住非不住、非习非不习，是为住习身界；若于触界、身识界及身触、身触为缘所生诸受非住非不住、非习非不习，是为住习触界乃至身触为缘所生诸受。何以故？憍尸迦，是菩萨摩诃萨观身界乃至身触为缘所生诸受前、后、中际不可得故。

“憍尸迦，菩萨摩诃萨行般若波罗蜜多时，若于意界非住非不住、非习非不习，是为住习意界；若于法界、意识界及意触、意触为缘所生诸受非住非不住、非习非不习，是为住习法界乃至意触为缘所生诸受。何以故？憍尸迦，是菩萨摩诃萨观意界乃至意触为缘所生诸受前、后、中际不可得故。

“憍尸迦，菩萨摩诃萨行般若波罗蜜多时，若于地界非住非不住、非习非不习，是为住习地界；若于水、火、风、空、识界非住非不住、非习非不习，是为住习水、火、风、空、识界。何以故？憍尸迦，是菩萨摩诃萨观地界乃至识界前、后、中际不可得故。

“憍尸迦，菩萨摩诃萨行般若波罗蜜多时，若于无明非住非不住、非习非不习，是为住习无明；若于行、识、名色、六处、触、受、爱、取、有、生、老死愁叹苦忧恼非住非不住、非习非不习，是为住习行乃至老死愁叹苦忧恼。何以故？憍尸迦，是菩萨摩诃萨观无明乃至老死愁叹苦忧恼前、后、中际不可得故。

“憍尸迦，菩萨摩诃萨行般若波罗蜜多时，若于布施波罗蜜多非住非不住、非习非不习，是为住习布施波罗蜜多；若于净戒、安忍、精进、静虑、般若波罗蜜多非住非不住、非习非不习，是为住习净戒乃至般若波罗蜜多。何以故？憍尸迦，是菩萨摩诃萨观布施波罗蜜多乃至般若波罗蜜多前、后、中际不可得故。

“憍尸迦，菩萨摩诃萨行般若波罗蜜多时，若于内空非住非不住、非习非不习，是为住习内空；若于外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空非住非不住、非习非不习，是为住习外空乃至无性自性空。何以故？憍尸迦，是菩萨摩诃萨观内空乃至无性自性空前、后、中际不可得故。

## 大般若波罗蜜多经卷第二百九十八

### 初分难闻功德品第三十九之二

“憍尸迦，菩萨摩诃萨行般若波罗蜜多时，若于真如非住非不住、非习非不习，是为住习真如；若于法界、法性、不虚妄性、不变异性、平等性、离生性、法定、法住、实际、虚空界、不思议界非住非不住、非习非不习，是为住习法界乃至不思议界。何以故？憍尸迦，是菩萨摩诃萨观真如乃至不思议界前、后、中际不可得故。

“憍尸迦，菩萨摩诃萨行般若波罗蜜多时，若于苦圣谛非住非不住、非习非不习，是为住习苦圣谛；若于集、灭、道圣谛非住非不住、非习非不习，是为住习集、灭、道圣谛。何以故？憍尸迦，是菩萨摩诃萨观苦圣谛、集、灭、道圣谛前、后、中际不可得故。

“憍尸迦，菩萨摩诃萨行般若波罗蜜多时，若于四静虑非住非不住、非习非不习，是为住习四静虑；若于四无量、四无色定非住非不住、非习非不习，是为住习四无量、四无色定。何以故？憍尸迦，是菩萨摩诃萨观四静虑、四无量、四无色定前、后、中际不可得故。

“憍尸迦，菩萨摩诃萨行般若波罗蜜多时，若于八解脱非住非不住、非习非不习，是为住习八解脱；若于八胜处、九次第定、十遍处非住非不住、非习非不习，是为住习八胜处、九次第定、十遍处。何以故？憍尸迦，是菩萨摩诃萨观八解脱乃至十遍处前、后、中际不可得故。

“憍尸迦，菩萨摩诃萨行般若波罗蜜多时，若于四念住非住非不住、非习非不习，是为住习四念住；若于四正断、四神足、五根、五力、七等觉支、八圣道支非住非不住、非习非不习，是为住习四正断乃至八圣道支。何以故？憍尸迦，是菩萨摩诃萨观四念住乃至八圣道支前、后、中际不可得故。

“憍尸迦，菩萨摩诃萨行般若波罗蜜多时，若于空解脱门非住非不住、非习非不习，是为住习空解脱门；若于无相、无愿解脱门非住非不住、非习非不习，是为住习无相、无愿解脱门。何以故？憍尸迦，是菩萨摩诃萨观空解脱门、无相、无愿解脱门前、后、中际不可得故。

“憍尸迦，菩萨摩诃萨行般若波罗蜜多时，若于菩萨十地非住非不住、非习非不习，是为住习菩萨十地。何以故？憍尸迦，是菩萨摩诃萨观菩萨十地前、后、中际不可得故。

“憍尸迦，菩萨摩诃萨行般若波罗蜜多时，若于五眼非住非不住、非习非不习，是为住习五眼；若于六神通非住非不住、非习非不习，是为住习六神通。何以故？憍尸迦，是菩萨摩诃萨观五眼、六神通前、后、中际不可得故。

“憍尸迦，菩萨摩诃萨行般若波罗蜜多时，若于佛十力非住非不住、非习非不习，是为住习佛十力；若于四无所畏、四无碍解、大慈、大悲、大喜、大舍、十八佛不共法非住非不住、非习非不习，是为住习四无所畏乃至十八佛不共法。何以故？憍尸迦，是菩萨摩诃萨观佛十力乃至十八佛不共法前、后、中际不可得故。

“憍尸迦，菩萨摩诃萨行般若波罗蜜多时，若于无忘失法非住非不住、非习非不习，是为住习无忘失法；若于恒住舍性非住非不住、非习非不习，是为住习恒住舍性。何以故？憍尸迦，是菩萨摩诃萨观无忘失法、恒住舍性前、后、中际不可得故。

“憍尸迦，菩萨摩诃萨行般若波罗蜜多时，若于一切智非住非不住、非习非不习，是为住习一切智；若于道相智、一切相智非住非不住、非习非不习，是为住习道相智、一切相智。何以故？憍尸迦，是菩萨摩诃萨观一切智、道相智、一切相智前、后、中际不可得故。

“憍尸迦，菩萨摩诃萨行般若波罗蜜多时，若于一切陀罗尼门非住非不住、非习非不习，是为住习一切陀罗尼门；若于一切三摩地门非住非不住、非习非不习，是为住习一切三摩地门。何以故？憍尸迦，是菩萨摩诃萨观一切陀罗尼门、一切三摩地门前、后、中际不可得故。

“憍尸迦，菩萨摩诃萨行般若波罗蜜多时，若于预流果非住非不住、非习非不习，是为住习预流果；若于一来、不还、阿罗汉果非住非不住、非习非不习，是为住习一来、不还、阿罗汉果。何以故？憍尸迦，是菩萨摩诃萨观预流果、一来、不还、阿罗汉果前、后、中际不可得故。

“憍尸迦，菩萨摩诃萨行般若波罗蜜多时，若于独觉菩提非住非不住、非习非不习，是为住习独觉菩提。何以故？憍尸迦，是菩萨摩诃萨观独觉菩提前、后、中际不可得故。

“憍尸迦，菩萨摩诃萨行般若波罗蜜多时，若于一切菩萨摩诃萨行非住非不住、非习非不习，是为住习一切菩萨摩诃萨行。何以故？憍尸迦，是菩萨摩诃萨观一切菩萨摩诃萨行前、后、中际不可得故。

“憍尸迦，菩萨摩诃萨行般若波罗蜜多时，若于诸佛无上正等菩提非住非不住、非习非不习，是为住习诸佛无上正等菩提。何以故？憍尸迦，是菩萨摩诃萨观诸佛无上正等菩提前、后、中际不可得故。”

尔时，舍利子白佛言：“世尊，如是般若波罗蜜多最为甚深。”

佛言：“如是，舍利子，色真如甚深故般若波罗蜜多甚深，受、想、行、识真如甚深故般若波罗蜜多甚深。

“舍利子，眼处真如甚深故般若波罗蜜多甚深，耳、鼻、舌、身、意处真如甚深故般若波罗蜜多甚深。

“舍利子，色处真如甚深故般若波罗蜜多甚深，声、香、味、触、法处真如甚深故般若波罗蜜多甚深。

“舍利子，眼界真如甚深故般若波罗蜜多甚深，色界、眼识界及眼触、眼触为缘所生诸受真如甚深故般若波罗蜜多甚深。

“舍利子，耳界真如甚深故般若波罗蜜多甚深，声界、耳识界及耳触、耳触为缘所生诸受真如甚深故般若波罗蜜多甚深。

“舍利子，鼻界真如甚深故般若波罗蜜多甚深，香界、鼻识界及鼻触、鼻触为缘所生诸受真如甚深故般若波罗蜜多甚深。

“舍利子，舌界真如甚深故般若波罗蜜多甚深，味界、舌识界及舌触、舌触为缘所生诸受真如甚深故般若波罗蜜多甚深。

“舍利子，身界真如甚深故般若波罗蜜多甚深，触界、身识界及身触、身触为缘所生诸受真如甚深故般若波罗蜜多甚深。

“舍利子，意界真如甚深故般若波罗蜜多甚深，法界、意识界及意触、意触为缘所生诸受真如甚深故般若波罗蜜多甚深。

“舍利子，地界真如甚深故般若波罗蜜多甚深，水、火、风、空、识界真如甚深故般若波罗蜜多甚深。

“舍利子，无明真如甚深故般若波罗蜜多甚深，行、识、名色、六处、触、受、爱、取、有、生、老死愁叹苦忧恼真如甚深故般若波罗蜜多甚深。

“舍利子，布施波罗蜜多真如甚深故般若波罗蜜多甚深，净戒、安忍、精进、静虑、般若波罗蜜多真如甚深故般若波罗蜜多甚深。

“舍利子，内空真如甚深故般若波罗蜜多甚深，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如甚深故般若波罗蜜多甚深。

“舍利子，真如真如甚深故般若波罗蜜多甚深，法界、法性、不虚妄性、不变异性、平等性、离生性、法定、法住、实际、虚空界、不思议界真如甚深故般若波罗蜜多甚深。

“舍利子，苦圣谛真如甚深故般若波罗蜜多甚深，集、灭、道圣谛真如甚深故般若波罗蜜多甚深。

“舍利子，四静虑真如甚深故般若波罗蜜多甚深，四无量、四无色定真如甚深故般若波罗蜜多甚深。

“舍利子，八解脱真如甚深故般若波罗蜜多甚深，八胜处、九次第定、十遍处真如甚深故般若波罗蜜多甚深。

“舍利子，四念住真如甚深故般若波罗蜜多甚深，四正断、四神足、五根、五力、七等觉支、八圣道支真如甚深故般若波罗蜜多甚深。

“舍利子，空解脱门真如甚深故般若波罗蜜多甚深，无相、无愿解脱门真如甚深故般若波罗蜜多甚深。

“舍利子，菩萨十地真如甚深故般若波罗蜜多甚深。

“舍利子，五眼真如甚深故般若波罗蜜多甚深，六神通真如甚深故般若波罗蜜多甚深。

“舍利子，佛十力真如甚深故般若波罗蜜多甚深，四无所畏、四无碍解、大慈、大悲、大喜、大舍、十八佛不共法真如甚深故般若波罗蜜多甚深。

“舍利子，无忘失法真如甚深故般若波罗蜜多甚深，恒住舍性真如甚深故般若波罗蜜多甚深。

“舍利子，一切智真如甚深故般若波罗蜜多甚深，道相智、一切相智真如甚深故般若波罗蜜多甚深。

“舍利子，一切陀罗尼门真如甚深故般若波罗蜜多甚深，一切三摩地门真如甚深故般若波罗蜜多甚深。

“舍利子，预流果真如甚深故般若波罗蜜多甚深，一来、不还、阿罗汉果真如甚深故般若波罗蜜多甚深。

“舍利子，独觉菩提真如甚深故般若波罗蜜多甚深。

“舍利子，一切菩萨摩诃萨行真如甚深故般若波罗蜜多甚深。

“舍利子，诸佛无上正等菩提真如甚深故般若波罗蜜多甚深。”

时，舍利子复白佛言：“世尊，如是般若波罗蜜多难可测量。”

佛言：“如是，舍利子，色真如难测量故般若波罗蜜多难可测量，受、想、行、识真如难测量故般若波罗蜜多难可测量。

“舍利子，眼处真如难测量故般若波罗蜜多难可测量，耳、鼻、舌、身、意处真如难测量故般若波罗蜜多难可测量。

“舍利子，色处真如难测量故般若波罗蜜多难可测量，声、香、味、触、法处真如难测量故般若波罗蜜多难可测量。

“舍利子，眼界真如难测量故般若波罗蜜多难可测量，色界、眼识界及眼触、眼触为缘所生诸受真如难测量故般若波罗蜜多难可测量。

“舍利子，耳界真如难测量故般若波罗蜜多难可测量，声界、耳识界及耳触、耳触为缘所生诸受真如难测量故般若波罗蜜多难可测量。

“舍利子，鼻界真如难测量故般若波罗蜜多难可测量，香界、鼻识界及鼻触、鼻触为缘所生诸受真如难测量故般若波罗蜜多难可测量。

“舍利子，舌界真如难测量故般若波罗蜜多难可测量，味界、舌识界及舌触、舌触为缘所生诸受真如难测量故般若波罗蜜多难可测量。

“舍利子，身界真如难测量故般若波罗蜜多难可测量，触界、身识界及身触、身触为缘所生诸受真如难测量故般若波罗蜜多难可测量。

“舍利子，意界真如难测量故般若波罗蜜多难可测量，法界、意识界及意触、意触为缘所生诸受真如难测量故般若波罗蜜多难可测量。

“舍利子，地界真如难测量故般若波罗蜜多难可测量，水、火、风、空、识界真如难测量故般若波罗蜜多难可测量。

“舍利子，无明真如难测量故般若波罗蜜多难可测量，行、识、名色、六处、触、受、爱、取、有、生、老死愁叹苦忧恼真如难测量故般若波罗蜜多难可测量。

“舍利子，布施波罗蜜多真如难测量故般若波罗蜜多难可测量，净戒、安忍、精进、静虑、般若波罗蜜多真如难测量故般若波罗蜜多难可测量。

“舍利子，内空真如难测量故般若波罗蜜多难可测量，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如难测量故般若波罗蜜多难可测量。

“舍利子，真如真如难测量故般若波罗蜜多难可测量，法界、法性、不虚妄性、不变异性、平等性、离生性、法定、法住、实际、虚空界、不思议界真如难测量故般若波罗蜜多难可测量。

“舍利子，苦圣谛真如难测量故般若波罗蜜多难可测量，集、灭、道圣谛真如难测量故般若波罗蜜多难可测量。

“舍利子，四静虑真如难测量故般若波罗蜜多难可测量，四无量、四无色定真如难测量故般若波罗蜜多难可测量。

“舍利子，八解脱真如难测量故般若波罗蜜多难可测量，八胜处、九次第定、十遍处真如难测量故般若波罗蜜多难可测量。

“舍利子，四念住真如难测量故般若波罗蜜多难可测量，四正断、四神足、五根、五力、七等觉支、八圣道支真如难测量故般若波罗蜜多难可测量。

“舍利子，空解脱门真如难测量故般若波罗蜜多难可测量，无相、无愿解脱门真如难测量故般若波罗蜜多难可测量。

“舍利子，菩萨十地真如难测量故般若波罗蜜多难可测量。

“舍利子，五眼真如难测量故般若波罗蜜多难可测量，六神通真如难测量故般若波罗蜜多难可测量。

“舍利子，佛十力真如难测量故般若波罗蜜多难可测量，四无所畏、四无碍解、大慈、大悲、大喜、大舍、十八佛不共法真如难测量故般若波罗蜜多难可测量。

“舍利子，无忘失法真如难测量故般若波罗蜜多难可测量，恒住舍性真如难测量故般若波罗蜜多难可测量。

“舍利子，一切智真如难测量故般若波罗蜜多难可测量，道相智、一切相智真如难测量故般若波罗蜜多难可测量。

“舍利子，一切陀罗尼门真如难测量故般若波罗蜜多难可测量，一切三摩地门真如难测量故般若波罗蜜多难可测量。

“舍利子，预流果真如难测量故般若波罗蜜多难可测量，一来、不还、阿罗汉果真如难测量故般若波罗蜜多难可测量。

“舍利子，独觉菩提真如难测量故般若波罗蜜多难可测量。

“舍利子，一切菩萨摩诃萨行真如难测量故般若波罗蜜多难可测量。

“舍利子，诸佛无上正等菩提真如难测量故般若波罗蜜多难可测量。”

时，舍利子复白佛言：“世尊，如是般若波罗蜜多最为无量。”

佛言：“如是，舍利子，色真如无量故般若波罗蜜多无量，受、想、行、识真如无量故般若波罗蜜多无量。

“舍利子，眼处真如无量故般若波罗蜜多无量，耳、鼻、舌、身、意处真如无量故般若波罗蜜多无量。

“舍利子，色处真如无量故般若波罗蜜多无量，声、香、味、触、法处真如无量故般若波罗蜜多无量。

“舍利子，眼界真如无量故般若波罗蜜多无量，色界、眼识界及眼触、眼触为缘所生诸受真如无量故般若波罗蜜多无量。

“舍利子，耳界真如无量故般若波罗蜜多无量，声界、耳识界及耳触、耳触为缘所生诸受真如无量故般若波罗蜜多无量。

“舍利子，鼻界真如无量故般若波罗蜜多无量，香界、鼻识界及鼻触、鼻触为缘所生诸受真如无量故般若波罗蜜多无量。

“舍利子，舌界真如无量故般若波罗蜜多无量，味界、舌识界及舌触、舌触为缘所生诸受真如无量故般若波罗蜜多无量。

“舍利子，身界真如无量故般若波罗蜜多无量，触界、身识界及身触、身触为缘所生诸受真如无量故般若波罗蜜多无量。

“舍利子，意界真如无量故般若波罗蜜多无量，法界、意识界及意触、意触为缘所生诸受真如无量故般若波罗蜜多无量。

“舍利子，地界真如无量故般若波罗蜜多无量，水、火、风、空、识界真如无量故般若波罗蜜多无量。

“舍利子，无明真如无量故般若波罗蜜多无量，行、识、名色、六处、触、受、爱、取、有、生、老死愁叹苦忧恼真如无量故般若波罗蜜多无量。

“舍利子，布施波罗蜜多真如无量故般若波罗蜜多无量，净戒、安忍、精进、静虑、般若波罗蜜多真如无量故般若波罗蜜多无量。

“舍利子，内空真如无量故般若波罗蜜多无量，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空真如无量故般若波罗蜜多无量。

“舍利子，真如真如无量故般若波罗蜜多无量，法界、法性、不虚妄性、不变异性、平等性、离生性、法定、法住、实际、虚空界、不思议界真如无量故般若波罗蜜多无量。

“舍利子，苦圣谛真如无量故般若波罗蜜多无量，集、灭、道圣谛真如无量故般若波罗蜜多无量。

“舍利子，四静虑真如无量故般若波罗蜜多无量，四无量、四无色定真如无量故般若波罗蜜多无量。

“舍利子，八解脱真如无量故般若波罗蜜多无量，八胜处、九次第定、十遍处真如无量故般若波罗蜜多无量。

“舍利子，四念住真如无量故般若波罗蜜多无量，四正断、四神足、五根、五力、七等觉支、八圣道支真如无量故般若波罗蜜多无量。

“舍利子，空解脱门真如无量故般若波罗蜜多无量，无相、无愿解脱门真如无量故般若波罗蜜多无量。

“舍利子，菩萨十地真如无量故般若波罗蜜多无量。

“舍利子，五眼真如无量故般若波罗蜜多无量，六神通真如无量故般若波罗蜜多无量。

“舍利子，佛十力真如无量故般若波罗蜜多无量，四无所畏、四无碍解、大慈、大悲、大喜、大舍、十八佛不共法真如无量故般若波罗蜜多无量。

“舍利子，无忘失法真如无量故般若波罗蜜多无量，恒住舍性真如无量故般若波罗蜜多无量。

“舍利子，一切智真如无量故般若波罗蜜多无量，道相智、一切相智真如无量故般若波罗蜜多无量。

“舍利子，一切陀罗尼门真如无量故般若波罗蜜多无量，一切三摩地门真如无量故般若波罗蜜多无量。

“舍利子，预流果真如无量故般若波罗蜜多无量，一来、不还、阿罗汉果真如无量故般若波罗蜜多无量。

“舍利子，独觉菩提真如无量故般若波罗蜜多无量。

“舍利子，一切菩萨摩诃萨行真如无量故般若波罗蜜多无量。

“舍利子，诸佛无上正等菩提真如无量故般若波罗蜜多无量。”

尔时，舍利子白佛言：“世尊，云何菩萨摩诃萨行般若波罗蜜多？”

佛言：“舍利子，若菩萨摩诃萨行般若波罗蜜多时，不行色甚深性是行般若波罗蜜多，不行受、想、行、识甚深性是行般若波罗蜜多。何以故？舍利子，色甚深性则非色，受、想、行、识甚深性则非受、想、行、识故。

“舍利子，若菩萨摩诃萨行般若波罗蜜多时，不行眼处甚深性是行般若波罗蜜多，不行耳、鼻、舌、身、意处甚深性是行般若波罗蜜多。何以故？舍利子，眼处甚深性则非眼处，耳、鼻、舌、身、意处甚深性则非耳、鼻、舌、身、意处故。

“舍利子，若菩萨摩诃萨行般若波罗蜜多时，不行色处甚深性是行般若波罗蜜多，不行声、香、味、触、法处甚深性是行般若波罗蜜多。何以故？舍利子，色处甚深性则非色处，声、香、味、触、法处甚深性则非声、香、味、触、法处故。

“舍利子，若菩萨摩诃萨行般若波罗蜜多时，不行眼界甚深性是行般若波罗蜜多，不行色界、眼识界及眼触、眼触为缘所生诸受甚深性是行般若波罗蜜多。何以故？舍利子，眼界甚深性则非眼界，色界乃至眼触为缘所生诸受甚深性则非色界乃至眼触为缘所生诸受故。

“舍利子，若菩萨摩诃萨行般若波罗蜜多时，不行耳界甚深性是行般若波罗蜜多，不行声界、耳识界及耳触、耳触为缘所生诸受甚深性是行般若波罗蜜多。何以故？舍利子，耳界甚深性则非耳界，声界乃至耳触为缘所生诸受甚深性则非声界乃至耳触为缘所生诸受故。

“舍利子，若菩萨摩诃萨行般若波罗蜜多时，不行鼻界甚深性是行般若波罗蜜多，不行香界、鼻识界及鼻触、鼻触为缘所生诸受甚深性是行般若波罗蜜多。何以故？舍利子，鼻界甚深性则非鼻界，香界乃至鼻触为缘所生诸受甚深性则非香界乃至鼻触为缘所生诸受故。

“舍利子，若菩萨摩诃萨行般若波罗蜜多时，不行舌界甚深性是行般若波罗蜜多，不行味界、舌识界及舌触、舌触为缘所生诸受甚深性是行般若波罗蜜多。何以故？舍利子，舌界甚深性则非舌界，味界乃至舌触为缘所生诸受甚深性则非味界乃至舌触为缘所生诸受故。

“舍利子，若菩萨摩诃萨行般若波罗蜜多时，不行身界甚深性是行般若波罗蜜多，不行触界、身识界及身触、身触为缘所生诸受甚深性是行般若波罗蜜多。何以故？舍利子，身界甚深性则非身界，触界乃至身触为缘所生诸受甚深性则非触界乃至身触为缘所生诸受故。

“舍利子，若菩萨摩诃萨行般若波罗蜜多时，不行意界甚深性是行般若波罗蜜多，不行法界、意识界及意触、意触为缘所生诸受甚深性是行般若波罗蜜多。何以故？舍利子，意界甚深性则非意界，法界乃至意触为缘所生诸受甚深性则非法界乃至意触为缘所生诸受故。

“舍利子，若菩萨摩诃萨行般若波罗蜜多时，不行地界甚深性是行般若波罗蜜多，不行水、火、风、空、识界甚深性是行般若波罗蜜多。何以故？舍利子，地界甚深性则非地界，水、火、风、空、识界甚深性则非水、火、风、空、识界故。

“舍利子，若菩萨摩诃萨行般若波罗蜜多时，不行无明甚深性是行般若波罗蜜多，不行行、识、名色、六处、触、受、爱、取、有、生、老死愁叹苦忧恼甚深性是行般若波罗蜜多。何以故？舍利子，无明甚深性则非无明，行乃至老死愁叹苦忧恼甚深性则非行乃至老死愁叹苦忧恼故。

“舍利子，若菩萨摩诃萨行般若波罗蜜多时，不行布施波罗蜜多甚深性是行般若波罗蜜多，不行净戒、安忍、精进、静虑、般若波罗蜜多甚深性是行般若波罗蜜多。何以故？舍利子，布施波罗蜜多甚深性则非布施波罗蜜多，净戒乃至般若波罗蜜多甚深性则非净戒乃至般若波罗蜜多故。

“舍利子，若菩萨摩诃萨行般若波罗蜜多时，不行内空甚深性是行般若波罗蜜多，不行外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空甚深性是行般若波罗蜜多。何以故？舍利子，内空甚深性则非内空，外空乃至无性自性空甚深性则非外空乃至无性自性空故。

“舍利子，若菩萨摩诃萨行般若波罗蜜多时，不行真如甚深性是行般若波罗蜜多，不行法界、法性、不虚妄性、不变异性、平等性、离生性、法定、法住、实际、虚空界、不思议界甚深性是行般若波罗蜜多。何以故？舍利子，真如甚深性则非真如，法界乃至不思议界甚深性则非法界乃至不思议界故。

“舍利子，若菩萨摩诃萨行般若波罗蜜多时，不行苦圣谛甚深性是行般若波罗蜜多，不行集、灭、道圣谛甚深性是行般若波罗蜜多。何以故？舍利子，苦圣谛甚深性则非苦圣谛，集、灭、道圣谛甚深性则非集、灭、道圣谛故。

“舍利子，若菩萨摩诃萨行般若波罗蜜多时，不行四静虑甚深性是行般若波罗蜜多，不行四无量、四无色定甚深性是行般若波罗蜜多。何以故？舍利子，四静虑甚深性则非四静虑，四无量、四无色定甚深性则非四无量、四无色定故。

“舍利子，若菩萨摩诃萨行般若波罗蜜多时，不行八解脱甚深性是行般若波罗蜜多，不行八胜处、九次第定、十遍处甚深性是行般若波罗蜜多。何以故？舍利子，八解脱甚深性则非八解脱，八胜处、九次第定、十遍处甚深性则非八胜处、九次第定、十遍处故。

“舍利子，若菩萨摩诃萨行般若波罗蜜多时，不行四念住甚深性是行般若波罗蜜多，不行四正断、四神足、五根、五力、七等觉支、八圣道支甚深性是行般若波罗蜜多。何以故？舍利子，四念住甚深性则非四念住，四正断乃至八圣道支甚深性则非四正断乃至八圣道支故。

“舍利子，若菩萨摩诃萨行般若波罗蜜多时，不行空解脱门甚深性是行般若波罗蜜多，不行无相、无愿解脱门甚深性是行般若波罗蜜多。何以故？舍利子，空解脱门甚深性则非空解脱门，无相、无愿解脱门甚深性则非无相、无愿解脱门故。

“舍利子，若菩萨摩诃萨行般若波罗蜜多时，不行菩萨十地甚深性是行般若波罗蜜多。何以故？舍利子，菩萨十地甚深性则非菩萨十地故。

“舍利子，若菩萨摩诃萨行般若波罗蜜多时，不行五眼甚深性是行般若波罗蜜多，不行六神通甚深性是行般若波罗蜜多。何以故？舍利子，五眼甚深性则非五眼，六神通甚深性则非六神通故。

## 大般若波罗蜜多经卷第二百九十九

### 初分难闻功德品第三十九之三

“舍利子，若菩萨摩诃萨行般若波罗蜜多时，不行佛十力甚深性是行般若波罗蜜多，不行四无所畏、四无碍解、大慈、大悲、大喜、大舍、十八佛不共法甚深性是行般若波罗蜜多。何以故？舍利子，佛十力甚深性则非佛十力，四无所畏乃至十八佛不共法甚深性则非四无所畏乃至十八佛不共法故。

“舍利子，若菩萨摩诃萨行般若波罗蜜多时，不行无忘失法甚深性是行般若波罗蜜多，不行恒住舍性甚深性是行般若波罗蜜多。何以故？舍利子，无忘失法甚深性则非无忘失法，恒住舍性甚深性则非恒住舍性故。

“舍利子，若菩萨摩诃萨行般若波罗蜜多时，不行一切智甚深性是行般若波罗蜜多，不行道相智、一切相智甚深性是行般若波罗蜜多。何以故？舍利子，一切智甚深性则非一切智，道相智、一切相智甚深性则非道相智、一切相智故。

“舍利子，若菩萨摩诃萨行般若波罗蜜多时，不行一切陀罗尼门甚深性是行般若波罗蜜多，不行一切三摩地门甚深性是行般若波罗蜜多。何以故？舍利子，一切陀罗尼门甚深性则非一切陀罗尼门，一切三摩地门甚深性则非一切三摩地门故。

“舍利子，若菩萨摩诃萨行般若波罗蜜多时，不行预流果甚深性是行般若波罗蜜多，不行一来、不还、阿罗汉果甚深性是行般若波罗蜜多。何以故？舍利子，预流果甚深性则非预流果，一来、不还、阿罗汉果甚深性则非一来、不还、阿罗汉果故。

“舍利子，若菩萨摩诃萨行般若波罗蜜多时，不行独觉菩提甚深性是行般若波罗蜜多。何以故？舍利子，独觉菩提甚深性则非独觉菩提故。

“舍利子，若菩萨摩诃萨行般若波罗蜜多时，不行一切菩萨摩诃萨行甚深性是行般若波罗蜜多。何以故？舍利子，一切菩萨摩诃萨行甚深性则非一切菩萨摩诃萨行故。

“舍利子，若菩萨摩诃萨行般若波罗蜜多时，不行诸佛无上正等菩提甚深性是行般若波罗蜜多。何以故？舍利子，诸佛无上正等菩提甚深性则非诸佛无上正等菩提故。

“复次，舍利子，若菩萨摩诃萨行般若波罗蜜多时，不行色难测量性是行般若波罗蜜多，不行受、想、行、识难测量性是行般若波罗蜜多。何以故？舍利子，色难测量性则非色，受、想、行、识难测量性则非受、想、行、识故。

“舍利子，若菩萨摩诃萨行般若波罗蜜多时，不行眼处难测量性是行般若波罗蜜多，不行耳、鼻、舌、身、意处难测量性是行般若波罗蜜多。何以故？舍利子，眼处难测量性则非眼处，耳、鼻、舌、身、意处难测量性则非耳、鼻、舌、身、意处故。

“舍利子，若菩萨摩诃萨行般若波罗蜜多时，不行色处难测量性是行般若波罗蜜多，不行声、香、味、触、法处难测量性是行般若波罗蜜多。何以故？舍利子，色处难测量性则非色处，声、香、味、触、法处难测量性则非声、香、味、触、法处故。

“舍利子，若菩萨摩诃萨行般若波罗蜜多时，不行眼界难测量性是行般若波罗蜜多，不行色界、眼识界及眼触、眼触为缘所生诸受难测量性是行般若波罗蜜多。何以故？舍利子，眼界难测量性则非眼界，色界乃至眼触为缘所生诸受难测量性则非色界乃至眼触为缘所生诸受故。

“舍利子，若菩萨摩诃萨行般若波罗蜜多时，不行耳界难测量性是行般若波罗蜜多，不行声界、耳识界及耳触、耳触为缘所生诸受难测量性是行般若波罗蜜多。何以故？舍利子，耳界难测量性则非耳界，声界乃至耳触为缘所生诸受难测量性则非声界乃至耳触为缘所生诸受故。

“舍利子，若菩萨摩诃萨行般若波罗蜜多时，不行鼻界难测量性是行般若波罗蜜多，不行香界、鼻识界及鼻触、鼻触为缘所生诸受难测量性是行般若波罗蜜多。何以故？舍利子，鼻界难测量性则非鼻界，香界乃至鼻触为缘所生诸受难测量性则非香界乃至鼻触为缘所生诸受故。

“舍利子，若菩萨摩诃萨行般若波罗蜜多时，不行舌界难测量性是行般若波罗蜜多，不行味界、舌识界及舌触、舌触为缘所生诸受难测量性是行般若波罗蜜多。何以故？舍利子，舌界难测量性则非舌界，味界乃至舌触为缘所生诸受难测量性则非味界乃至舌触为缘所生诸受故。

“舍利子，若菩萨摩诃萨行般若波罗蜜多时，不行身界难测量性是行般若波罗蜜多，不行触界、身识界及身触、身触为缘所生诸受难测量性是行般若波罗蜜多。何以故？舍利子，身界难测量性则非身界，触界乃至身触为缘所生诸受难测量性则非触界乃至身触为缘所生诸受故。

“舍利子，若菩萨摩诃萨行般若波罗蜜多时，不行意界难测量性是行般若波罗蜜多，不行法界、意识界及意触、意触为缘所生诸受难测量性是行般若波罗蜜多。何以故？舍利子，意界难测量性则非意界，法界乃至意触为缘所生诸受难测量性则非法界乃至意触为缘所生诸受故。

“舍利子，若菩萨摩诃萨行般若波罗蜜多时，不行地界难测量性是行般若波罗蜜多，不行水、火、风、空、识界难测量性是行般若波罗蜜多。何以故？舍利子，地界难测量性则非地界，水、火、风、空、识界难测量性则非水、火、风、空、识界故。

“舍利子，若菩萨摩诃萨行般若波罗蜜多时，不行无明难测量性是行般若波罗蜜多，不行行、识、名色、六处、触、受、爱、取、有、生、老死愁叹苦忧恼难测量性是行般若波罗蜜多。何以故？舍利子，无明难测量性则非无明，行乃至老死愁叹苦忧恼难测量性则非行乃至老死愁叹苦忧恼故。

“舍利子，若菩萨摩诃萨行般若波罗蜜多时，不行布施波罗蜜多难测量性是行般若波罗蜜多，不行净戒、安忍、精进、静虑、般若波罗蜜多难测量性是行般若波罗蜜多。何以故？舍利子，布施波罗蜜多难测量性则非布施波罗蜜多，净戒乃至般若波罗蜜多难测量性则非净戒乃至般若波罗蜜多故。

“舍利子，若菩萨摩诃萨行般若波罗蜜多时，不行内空难测量性是行般若波罗蜜多，不行外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空难测量性是行般若波罗蜜多。何以故？舍利子，内空难测量性则非内空，外空乃至无性自性空难测量性则非外空乃至无性自性空故。

“舍利子，若菩萨摩诃萨行般若波罗蜜多时，不行真如难测量性是行般若波罗蜜多，不行法界、法性、不虚妄性、不变异性、平等性、离生性、法定、法住、实际、虚空界、不思议界难测量性是行般若波罗蜜多。何以故？舍利子，真如难测量性则非真如，法界乃至不思议界难测量性则非法界乃至不思议界故。

“舍利子，若菩萨摩诃萨行般若波罗蜜多时，不行苦圣谛难测量性是行般若波罗蜜多，不行集、灭、道圣谛难测量性是行般若波罗蜜多。何以故？舍利子，苦圣谛难测量性则非苦圣谛，集、灭、道圣谛难测量性则非集、灭、道圣谛故。

“舍利子，若菩萨摩诃萨行般若波罗蜜多时，不行四静虑难测量性是行般若波罗蜜多，不行四无量、四无色定难测量性是行般若波罗蜜多。何以故？舍利子，四静虑难测量性则非四静虑，四无量、四无色定难测量性则非四无量、四无色定故。

“舍利子，若菩萨摩诃萨行般若波罗蜜多时，不行八解脱难测量性是行般若波罗蜜多，不行八胜处、九次第定、十遍处难测量性是行般若波罗蜜多。何以故？舍利子，八解脱难测量性则非八解脱，八胜处、九次第定、十遍处难测量性则非八胜处、九次第定、十遍处故。

“舍利子，若菩萨摩诃萨行般若波罗蜜多时，不行四念住难测量性是行般若波罗蜜多，不行四正断、四神足、五根、五力、七等觉支、八圣道支难测量性是行般若波罗蜜多。何以故？舍利子，四念住难测量性则非四念住，四正断乃至八圣道支难测量性则非四正断乃至八圣道支故。

“舍利子，若菩萨摩诃萨行般若波罗蜜多时，不行空解脱门难测量性是行般若波罗蜜多，不行无相、无愿解脱门难测量性是行般若波罗蜜多。何以故？舍利子，空解脱门难测量性则非空解脱门，无相、无愿解脱门难测量性则非无相、无愿解脱门故。

“舍利子，若菩萨摩诃萨行般若波罗蜜多时，不行菩萨十地难测量性是行般若波罗蜜多。何以故？舍利子，菩萨十地难测量性则非菩萨十地故。

“舍利子，若菩萨摩诃萨行般若波罗蜜多时，不行五眼难测量性是行般若波罗蜜多，不行六神通难测量性是行般若波罗蜜多。何以故？舍利子，五眼难测量性则非五眼，六神通难测量性则非六神通故。

“舍利子，若菩萨摩诃萨行般若波罗蜜多时，不行佛十力难测量性是行般若波罗蜜多，不行四无所畏、四无碍解、大慈、大悲、大喜、大舍、十八佛不共法难测量性是行般若波罗蜜多。何以故？舍利子，佛十力难测量性则非佛十力，四无所畏乃至十八佛不共法难测量性则非四无所畏乃至十八佛不共法故。

“舍利子，若菩萨摩诃萨行般若波罗蜜多时，不行无忘失法难测量性是行般若波罗蜜多，不行恒住舍性难测量性是行般若波罗蜜多。何以故？舍利子，无忘失法难测量性则非无忘失法，恒住舍性难测量性则非恒住舍性故。

“舍利子，若菩萨摩诃萨行般若波罗蜜多时，不行一切智难测量性是行般若波罗蜜多，不行道相智、一切相智难测量性是行般若波罗蜜多。何以故？舍利子，一切智难测量性则非一切智，道相智、一切相智难测量性则非道相智、一切相智故。

“舍利子，若菩萨摩诃萨行般若波罗蜜多时，不行一切陀罗尼门难测量性是行般若波罗蜜多，不行一切三摩地门难测量性是行般若波罗蜜多。何以故？舍利子，一切陀罗尼门难测量性则非一切陀罗尼门，一切三摩地门难测量性则非一切三摩地门故。

“舍利子，若菩萨摩诃萨行般若波罗蜜多时，不行预流果难测量性是行般若波罗蜜多，不行一来、不还、阿罗汉果难测量性是行般若波罗蜜多。何以故？舍利子，预流果难测量性则非预流果，一来、不还、阿罗汉果难测量性则非一来、不还、阿罗汉果故。

“舍利子，若菩萨摩诃萨行般若波罗蜜多时，不行独觉菩提难测量性是行般若波罗蜜多。何以故？舍利子，独觉菩提难测量性则非独觉菩提故。

“舍利子，若菩萨摩诃萨行般若波罗蜜多时，不行一切菩萨摩诃萨行难测量性是行般若波罗蜜多。何以故？舍利子，一切菩萨摩诃萨行难测量性则非一切菩萨摩诃萨行故。

“舍利子，若菩萨摩诃萨行般若波罗蜜多时，不行诸佛无上正等菩提难测量性是行般若波罗蜜多。何以故？舍利子，诸佛无上正等菩提难测量性则非诸佛无上正等菩提故。

“复次，舍利子，若菩萨摩诃萨行般若波罗蜜多时，不行色无量性是行般若波罗蜜多，不行受、想、行、识无量性是行般若波罗蜜多。何以故？舍利子，色无量性则非色，受、想、行、识无量性则非受、想、行、识故。

“舍利子，若菩萨摩诃萨行般若波罗蜜多时，不行眼处无量性是行般若波罗蜜多，不行耳鼻、舌、身、意处无量性是行般若波罗蜜多。何以故？舍利子，眼处无量性则非眼处，耳、鼻、舌、身、意处无量性则非耳、鼻、舌、身、意处故。

“舍利子，若菩萨摩诃萨行般若波罗蜜多时，不行色处无量性是行般若波罗蜜多，不行声、香、味、触、法处无量性是行般若波罗蜜多。何以故？舍利子，色处无量性则非色处，声、香、味、触、法处无量性则非声、香、味、触、法处故。

“舍利子，若菩萨摩诃萨行般若波罗蜜多时，不行眼界无量性是行般若波罗蜜多，不行色界、眼识界及眼触、眼触为缘所生诸受无量性是行般若波罗蜜多。何以故？舍利子，眼界无量性则非眼界，色界乃至眼触为缘所生诸受无量性则非色界乃至眼触为缘所生诸受故。

“舍利子，若菩萨摩诃萨行般若波罗蜜多时，不行耳界无量性是行般若波罗蜜多，不行声界、耳识界及耳触、耳触为缘所生诸受无量性是行般若波罗蜜多。何以故？舍利子，耳界无量性则非耳界，声界乃至耳触为缘所生诸受无量性则非声界乃至耳触为缘所生诸受故。

“舍利子，若菩萨摩诃萨行般若波罗蜜多时，不行鼻界无量性是行般若波罗蜜多，不行香界、鼻识界及鼻触、鼻触为缘所生诸受无量性是行般若波罗蜜多。何以故？舍利子，鼻界无量性则非鼻界，香界乃至鼻触为缘所生诸受无量性则非香界乃至鼻触为缘所生诸受故。

“舍利子，若菩萨摩诃萨行般若波罗蜜多时，不行舌界无量性是行般若波罗蜜多，不行味界、舌识界及舌触、舌触为缘所生诸受无量性是行般若波罗蜜多。何以故？舍利子，舌界无量性则非舌界，味界乃至舌触为缘所生诸受无量性则非味界乃至舌触为缘所生诸受故。

“舍利子，若菩萨摩诃萨行般若波罗蜜多时，不行身界无量性是行般若波罗蜜多，不行触界、身识界及身触、身触为缘所生诸受无量性是行般若波罗蜜多。何以故？舍利子，身界无量性则非身界，触界乃至身触为缘所生诸受无量性则非触界乃至身触为缘所生诸受故。

“舍利子，若菩萨摩诃萨行般若波罗蜜多时，不行意界无量性是行般若波罗蜜多，不行法界、意识界及意触、意触为缘所生诸受无量性是行般若波罗蜜多。何以故？舍利子，意界无量性则非意界，法界乃至意触为缘所生诸受无量性则非法界乃至意触为缘所生诸受故。

“舍利子，若菩萨摩诃萨行般若波罗蜜多时，不行地界无量性是行般若波罗蜜多，不行水、火、风、空、识界无量性是行般若波罗蜜多。何以故？舍利子，地界无量性则非地界，水、火、风、空、识界无量性则非水、火、风、空、识界故。

“舍利子，若菩萨摩诃萨行般若波罗蜜多时，不行无明无量性是行般若波罗蜜多，不行行、识、名色、六处、触、受、爱、取、有、生、老死愁叹苦忧恼无量性是行般若波罗蜜多。何以故？舍利子，无明无量性则非无明，行乃至老死愁叹苦忧恼无量性则非行乃至老死愁叹苦忧恼故。

“舍利子，若菩萨摩诃萨行般若波罗蜜多时，不行布施波罗蜜多无量性是行般若波罗蜜多，不行净戒、安忍、精进、静虑、般若波罗蜜多无量性是行般若波罗蜜多。何以故？舍利子，布施波罗蜜多无量性则非布施波罗蜜多，净戒乃至般若波罗蜜多无量性则非净戒乃至般若波罗蜜多故。

“舍利子，若菩萨摩诃萨行般若波罗蜜多时，不行内空无量性是行般若波罗蜜多，不行外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空无量性是行般若波罗蜜多。何以故？舍利子，内空无量性则非内空，外空乃至无性自性空无量性则非外空乃至无性自性空故。

“舍利子，若菩萨摩诃萨行般若波罗蜜多时，不行真如无量性是行般若波罗蜜多，不行法界、法性、不虚妄性、不变异性、平等性、离生性、法定、法住、实际、虚空界、不思议界无量性是行般若波罗蜜多。何以故？舍利子，真如无量性则非真如，法界乃至不思议界无量性则非法界乃至不思议界故。

“舍利子，若菩萨摩诃萨行般若波罗蜜多时，不行苦圣谛无量性是行般若波罗蜜多，不行集、灭、道圣谛无量性是行般若波罗蜜多。何以故？舍利子，苦圣谛无量性则非苦圣谛，集、灭、道圣谛无量性则非集、灭、道圣谛故。

“舍利子，若菩萨摩诃萨行般若波罗蜜多时，不行四静虑无量性是行般若波罗蜜多，不行四无量、四无色定无量性是行般若波罗蜜多。何以故？舍利子，四静虑无量性则非四静虑，四无量、四无色定无量性则非四无量、四无色定故。

“舍利子，若菩萨摩诃萨行般若波罗蜜多时，不行八解脱无量性是行般若波罗蜜多，不行八胜处、九次第定、十遍处无量性是行般若波罗蜜多。何以故？舍利子，八解脱无量性则非八解脱，八胜处、九次第定、十遍处无量性则非八胜处、九次第定、十遍处故。

“舍利子，若菩萨摩诃萨行般若波罗蜜多时，不行四念住无量性是行般若波罗蜜多，不行四正断、四神足、五根、五力、七等觉支、八圣道支无量性是行般若波罗蜜多。何以故？舍利子，四念住无量性则非四念住，四正断乃至八圣道支无量性则非四正断乃至八圣道支故。

“舍利子，若菩萨摩诃萨行般若波罗蜜多时，不行空解脱门无量性是行般若波罗蜜多，不行无相、无愿解脱门无量性是行般若波罗蜜多。何以故？舍利子，空解脱门无量性则非空解脱门，无相、无愿解脱门无量性则非无相、无愿解脱门故。

“舍利子，若菩萨摩诃萨行般若波罗蜜多时，不行菩萨十地无量性是行般若波罗蜜多。何以故？舍利子，菩萨十地无量性则非菩萨十地故。

“舍利子，若菩萨摩诃萨行般若波罗蜜多时，不行五眼无量性是行般若波罗蜜多，不行六神通无量性是行般若波罗蜜多。何以故？舍利子，五眼无量性则非五眼，六神通无量性则非六神通故。

“舍利子，若菩萨摩诃萨行般若波罗蜜多时，不行佛十力无量性是行般若波罗蜜多，不行四无所畏、四无碍解、大慈、大悲、大喜、大舍、十八佛不共法无量性是行般若波罗蜜多。何以故？舍利子，佛十力无量性则非佛十力，四无所畏乃至十八佛不共法无量性则非四无所畏乃至十八佛不共法故。

“舍利子，若菩萨摩诃萨行般若波罗蜜多时，不行无忘失法无量性是行般若波罗蜜多，不行恒住舍性无量性是行般若波罗蜜多。何以故？舍利子，无忘失法无量性则非无忘失法，恒住舍性无量性则非恒住舍性故。

“舍利子，若菩萨摩诃萨行般若波罗蜜多时，不行一切智无量性是行般若波罗蜜多，不行道相智、一切相智无量性是行般若波罗蜜多。何以故？舍利子，一切智无量性则非一切智，道相智、一切相智无量性则非道相智、一切相智故。

“舍利子，若菩萨摩诃萨行般若波罗蜜多时，不行一切陀罗尼门无量性是行般若波罗蜜多，不行一切三摩地门无量性是行般若波罗蜜多。何以故？舍利子，一切陀罗尼门无量性则非一切陀罗尼门，一切三摩地门无量性则非一切三摩地门故。

“舍利子，若菩萨摩诃萨行般若波罗蜜多时，不行预流果无量性是行般若波罗蜜多，不行一来、不还、阿罗汉果无量性是行般若波罗蜜多。何以故？舍利子，预流果无量性则非预流果，一来、不还、阿罗汉果无量性则非一来、不还、阿罗汉果故。

“舍利子，若菩萨摩诃萨行般若波罗蜜多时，不行独觉菩提无量性是行般若波罗蜜多。何以故？舍利子，独觉菩提无量性则非独觉菩提故。

“舍利子，若菩萨摩诃萨行般若波罗蜜多时，不行一切菩萨摩诃萨行无量性是行般若波罗蜜多。何以故？舍利子，一切菩萨摩诃萨行无量性则非一切菩萨摩诃萨行故。

“舍利子，若菩萨摩诃萨行般若波罗蜜多时，不行诸佛无上正等菩提无量性是行般若波罗蜜多。何以故？舍利子，诸佛无上正等菩提无量性则非诸佛无上正等菩提故。”

尔时，舍利子白佛言：“世尊，如是般若波罗蜜多既最甚深，难测无量、难可信解，不应在彼新学大乘菩萨前说。忽彼闻此甚深般若波罗蜜多，其心惊惶、恐怖、疑惑，不能信解。但应在彼不退转位菩萨前说，彼闻如是甚深般若波罗蜜多，心不惊惶、不恐、不怖亦无疑惑，闻已信解、受持读诵、如理思惟、为他演说。”

时，天帝释问舍利子言：“大德，若在新学大乘菩萨前说如是甚深般若波罗蜜多有何过失？”

舍利子言：“憍尸迦，若在新学大乘菩萨前说如是甚深般若波罗蜜多，彼闻惊惶、恐怖、疑惑，不能信解或生毁谤，由斯造作增长能感堕恶趣业，没三恶趣久处生死，难得无上正等菩提，是故不应在彼新学菩萨前说甚深般若波罗蜜多。”

尔时，天帝释复问具寿舍利子言：“大德，颇有未受记菩萨摩诃萨闻说如是甚深般若波罗蜜多，不惊、不恐、不怖者不？”

舍利子言：“有！憍尸迦，是菩萨摩诃萨不久当受大菩提记。憍尸迦，若菩萨摩诃萨闻说如是甚深般若波罗蜜多，其心不惊、不恐、不怖，当知是菩萨摩诃萨已受无上大菩提记；设未受者，不过一佛或二佛所，定当得受大菩提记。”

尔时，佛告舍利子言：“如是，如是，如汝所说。舍利子，若菩萨摩诃萨久学大乘、久发大愿、久修六种波罗蜜多、久供养诸佛、久事诸善友，闻说如是甚深般若波罗蜜多，其心不惊、不恐、不怖，闻已信解、受持读诵、如理思惟、为他演说，或如所说随力修行。”

## 大般若波罗蜜多经卷第三百

### 初分难闻功德品第三十九之四

尔时，舍利子白佛言：“世尊，我今乐说菩萨譬喻。”

佛言：“舍利子，随汝意说。”

舍利子言：“世尊，如住大乘诸善男子、善女人等，梦中修行般若、静虑、精进、安忍、净戒、布施波罗蜜多，坐于道场证无上觉，当知是善男子、善女人等尚近无上正等菩提，何况菩萨摩诃萨为求无上正等菩提，觉时修行般若、静虑、精进、安忍、净戒、布施波罗蜜多，而不速成无上正觉？世尊，是菩萨摩诃萨不久当坐菩提树下，证得无上正等菩提，转妙法轮度无量众。

“世尊，若善男子、善女人等，得闻如是甚深般若波罗蜜多，受持读诵、如教修行；当知是善男子、善女人等久学大乘，善根成熟、多供养诸佛，多事诸善友、植众德本，能成是事。世尊，若善男子、善女人等，得闻如是甚深般若波罗蜜多，信解受持、读诵修习、如理思惟、为他演说；是善男子、善女人等，或已得受大菩提记，或近当受大菩提记。世尊，是善男子、善女人等，如住不退位菩萨摩诃萨，疾得无上正等菩提，由此得闻甚深般若波罗蜜多，能深信解、受持读诵、如理思惟、随教修行、为他演说。

“世尊，譬如有人游涉旷野，经过险路百踰缮那，或二、或三、或四、五百，见诸城邑王都前相，谓放牧人园林田等，见诸相已便作是念：‘城邑王都去此非远。’作是念已身意泰然，不畏恶兽、恶贼、饥渴。世尊，诸菩萨摩诃萨亦复如是，若得闻此甚深般若波罗蜜多，受持读诵、如理思惟、深生信解，应知不久当得受记或已得受，速证无上正等菩提，是菩萨摩诃萨无堕声闻、独觉地畏。何以故？是菩萨摩诃萨已得见闻、恭敬供养甚深般若波罗蜜多无上菩提之前相故。”

尔时，佛告舍利子言：“如是，如是，如汝所说。汝承佛力，当复说之。”

时，舍利子复白佛言：“世尊，譬如有人欲观大海，渐次往趣，经于多时不见山林，便作是念：‘今睹此相，大海非远。所以者何？夫近海岸，地必渐下，定无山林。”彼人尔时虽未见海，而见近相，欢喜踊跃。世尊，诸菩萨摩诃萨亦复如是，若得闻此甚深般若波罗蜜多，受持读诵、如理思惟、深生信解，是菩萨摩诃萨虽未得佛现前授记：‘汝于来世经尔所劫，若经百劫、若经千劫、若经百千劫，乃至若经百千俱胝那庾多劫，当得无上正等菩提。’而应自知受记非远。何以故？是菩萨摩诃萨已得见闻、恭敬供养、受持读诵、如理思惟甚深般若波罗蜜多无上菩提之前相故。

“世尊，譬如春时华果树等，陈叶已落，枝条滋润，众人见已咸作是言：‘新华果叶当出不久。所以者何？此诸树等新华果叶先相现故。’赡部洲人男女大小见此相已，欢喜踊跃，皆作是言：‘我等不久当得见此华果茂盛。’世尊，诸菩萨摩诃萨亦复如是，若得闻此甚深般若波罗蜜多，受持读诵、如理思惟、深生信解，当知宿世善根成熟，多供养佛，多事善友，不久当受大菩提记。世尊，是菩萨摩诃萨应作是念：‘我先定有胜善根力，能引无上正等菩提，故今见闻、恭敬供养甚深般若波罗蜜多，读诵受持、深生信解、如理思惟、随力修习。’世尊，此会中有诸天子众见过去佛说是法者，皆生欢喜，咸共议言：‘昔诸菩萨闻说般若波罗蜜多便得受记，今诸菩萨既闻说此甚深般若波罗蜜多，不久定当受菩提记。’

“世尊，譬如女人怀孕渐久，其身转重动止不安，饮食睡眠悉皆减少，不喜多语厌常所作，受苦痛故众事顿息。有异母人见是相已，即知此女不久产生。世尊，诸菩萨摩诃萨亦复如是，宿种善根多供养佛，久事善友善根熟故，今得闻此甚深般若波罗蜜多，受持读诵、如理思惟、深生信解、随力修习。世尊，当知是菩萨摩诃萨由此因缘，不久得受阿耨多罗三藐三菩提记。”

尔时，佛赞舍利子言：“善哉！善哉！汝善能说得闻如是甚深般若波罗蜜多菩萨譬喻，当知皆是佛威神力。”

尔时，具寿善现白佛言：“世尊，一切如来、应、正等觉甚奇希有，善能付嘱诸菩萨摩诃萨，善能摄受诸菩萨摩诃萨。”

佛言：“善现，如是，如是。何以故？善现，诸菩萨摩诃萨求趣无上正等菩提，为多有情得利乐故，怜愍饶益诸天人故。是诸菩萨摩诃萨行菩萨道时，为欲饶益无量百千俱胝那庾多诸有情类故，以四摄事而摄受之。何等为四？一者、布施，二者、爱语，三者、利行，四者、同事。亦安立彼令勤修习十善业道。

“善现，是诸菩萨摩诃萨，自行四静虑亦教他行四静虑，自行四无量亦教他行四无量，自行四无色定亦教他行四无色定，自行六波罗蜜多亦教他行六波罗蜜多。善现，是诸菩萨摩诃萨，依止般若波罗蜜多巧方便力，虽教有情证预流果而自不证，虽教有情证一来、不还、阿罗汉果而自不证，虽教有情证独觉菩提而自不证。

“善现，是诸菩萨摩诃萨，自修布施、净戒、安忍、精进、静虑、般若波罗蜜多，亦劝无量百千俱胝那庾多菩萨摩诃萨修布施、净戒、安忍、精进、静虑、般若波罗蜜多，自住不退转地亦劝彼住不退转地，自严净佛土亦劝彼严净佛土，自成熟有情亦劝彼成熟有情，自起菩萨神通亦劝彼起菩萨神通，自修陀罗尼门亦劝彼修陀罗尼门，自修三摩地门亦劝彼修三摩地门，自具无碍辩亦劝彼具无碍辩，自具妙色身亦劝彼具妙色身，自具诸相好亦劝彼具诸相好，自具童真行亦劝彼具童真行，自修四念住亦教彼修四念住，自修四正断亦教彼修四正断，自修四神足亦教彼修四神足，自修五根亦教彼修五根，自修五力亦教彼修五力，自修七等觉支亦教彼修七等觉支，自修八圣道支亦教彼修八圣道支，自住内空亦教彼住内空，自住外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空亦教彼住外空乃至无性自性空，自住真如亦教彼住真如，自住法界、法性、不虚妄性、不变异性、平等性、离生性、法定、法住、实际、虚空界、不思议界亦教彼住法界乃至不思议界，自住苦圣谛亦教彼住苦圣谛，自住集、灭、道圣谛亦教彼住集、灭、道圣谛，自修四静虑亦教彼修四静虑，自修四无量亦教彼修四无量，自修四无色定亦教彼修四无色定，自修八解脱亦教彼修八解脱，自修八胜处亦教彼修八胜处，自修九次第定亦教彼修九次第定，自修十遍处亦教彼修十遍处，自修三解脱门亦教彼修三解脱门，自修菩萨十地亦教彼修菩萨十地，自修五眼亦教彼修五眼，自修六神通亦教彼修六神通，自修一切陀罗尼门亦教彼修一切陀罗尼门，自修一切三摩地门亦教彼修一切三摩地门，自修佛十力亦教彼修佛十力，自修四无碍解亦教彼修四无碍解，自修大慈、大悲、大喜、大舍亦教彼修大慈、大悲、大喜、大舍，自修十八佛不共法亦教彼修十八佛不共法，自修一切智亦教彼修一切智，自修道相智、一切相智亦教彼修道相智、一切相智，自修无忘失法、恒住舍性亦教彼修无忘失法、恒住舍性，自断一切烦恼习气亦教彼断一切烦恼习气，自证无上正等菩提、转妙法轮度无量众亦教彼证无上正等菩提、转妙法轮度无量众。”

具寿善现复白佛言：“甚奇，世尊！希有，善逝！是诸菩萨摩诃萨众，成就如是大功德聚，为欲饶益一切有情，修行般若波罗蜜多，求证无上正等菩提。世尊，云何菩萨摩诃萨修行般若波罗蜜多速得圆满？”

佛言：“善现，若菩萨摩诃萨行般若波罗蜜多时，不见色若增若减，不见受、想、行、识若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见眼处若增若减，不见耳、鼻、舌、身、意处若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见色处若增若减，不见声、香、味、触、法处若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见眼界若增若减，不见色界、眼识界及眼触、眼触为缘所生诸受若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见耳界若增若减，不见声界、耳识界及耳触、耳触为缘所生诸受若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见鼻界若增若减，不见香界、鼻识界及鼻触、鼻触为缘所生诸受若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见舌界若增若减，不见味界、舌识界及舌触、舌触为缘所生诸受若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见身界若增若减，不见触界、身识界及身触、身触为缘所生诸受若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见意界若增若减，不见法界、意识界及意触、意触为缘所生诸受若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见地界若增若减，不见水、火、风、空、识界若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见无明若增若减，不见行、识、名色、六处、触、受、爱、取、有、生、老死愁叹苦忧恼若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见布施波罗蜜多若增若减，不见净戒、安忍、精进、静虑、般若波罗蜜多若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见内空若增若减，不见外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见真如若增若减，不见法界、法性、不虚妄性、不变异性、平等性、离生性、法定、法住、实际、虚空界、不思议界若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见苦圣谛若增若减，不见集、灭、道圣谛若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见四静虑若增若减，不见四无量、四无色定若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见八解脱若增若减，不见八胜处、九次第定、十遍处若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见四念住若增若减，不见四正断、四神足、五根、五力、七等觉支、八圣道支若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见空解脱门若增若减，不见无相、无愿解脱门若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见菩萨十地若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见五眼若增若减，不见六神通若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见佛十力若增若减，不见四无所畏、四无碍解、大慈、大悲、大喜、大舍、十八佛不共法若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见无忘失法若增若减，不见恒住舍性若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见一切智若增若减，不见道相智、一切相智若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见一切陀罗尼门若增若减，不见一切三摩地门若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见预流果若增若减，不见一来、不还、阿罗汉果若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见独觉菩提若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见一切菩萨摩诃萨行若增若减，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见诸佛无上正等菩提若增若减，是菩萨摩诃萨修行般若波罗蜜多速得圆满。

“复次，善现，若菩萨摩诃萨行般若波罗蜜多时，不见是法、不见非法，不见有漏、不见无漏，不见有为、不见无为，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见过去、不见未来、不见现在，不见善、不见不善、不见无记，不见欲界、不见色界、不见无色界，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见布施波罗蜜多，不见净戒、安忍、精进、静虑、般若波罗蜜多，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见内空，不见外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见真如，不见法界、法性、不虚妄性、不变异性、平等性、离生性、法定、法住、实际、虚空界、不思议界，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见苦圣谛，不见集、灭、道圣谛，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见四念住，不见四正断、四神足、五根、五力、七等觉支、八圣道支，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见四静虑，不见四无量、四无色定，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见八解脱，不见八胜处、九次第定、十遍处，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见空解脱门，不见无相、无愿解脱门，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见五眼，不见六神通，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见一切陀罗尼门，不见一切三摩地门，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见无忘失法，不见恒住舍性，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见佛十力，不见四无所畏、四无碍解、大慈、大悲、大喜、大舍、十八佛不共法，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，不见一切智，不见道相智、一切相智，是菩萨摩诃萨修行般若波罗蜜多速得圆满。

“何以故？善现，以一切法无性相故，无作用故，不可转故，虚妄、诳诈、性不坚实、不自在故，无觉受故，离我、有情、命者、生者广说乃至知、见者故。”

尔时，具寿善现白佛言：“世尊，如来所说不可思议。”

佛告善现：“如是，如是，如来所说不可思议。

“善现，色不可思议故如来所说不可思议，受、想、行、识不可思议故如来所说不可思议。

“善现，眼处不可思议故如来所说不可思议，耳、鼻、舌、身、意处不可思议故如来所说不可思议。

“善现，色处不可思议故如来所说不可思议，声、香、味、触、法处不可思议故如来所说不可思议。

“善现，眼界不可思议故如来所说不可思议，色界、眼识界及眼触、眼触为缘所生诸受不可思议故如来所说不可思议。

“善现，耳界不可思议故如来所说不可思议，声界、耳识界及耳触、耳触为缘所生诸受不可思议故如来所说不可思议。

“善现，鼻界不可思议故如来所说不可思议，香界、鼻识界及鼻触、鼻触为缘所生诸受不可思议故如来所说不可思议。

“善现，舌界不可思议故如来所说不可思议，味界、舌识界及舌触、舌触为缘所生诸受不可思议故如来所说不可思议。

“善现，身界不可思议故如来所说不可思议，触界、身识界及身触、身触为缘所生诸受不可思议故如来所说不可思议。

“善现，意界不可思议故如来所说不可思议，法界、意识界及意触、意触为缘所生诸受不可思议故如来所说不可思议。

“善现，地界不可思议故如来所说不可思议，水、火、风、空、识界不可思议故如来所说不可思议。

“善现，无明不可思议故如来所说不可思议，行、识、名色、六处、触、受、爱、取、有、生、老死愁叹苦忧恼不可思议故如来所说不可思议。

“善现，布施波罗蜜多不可思议故如来所说不可思议，净戒、安忍、精进、静虑、般若波罗蜜多不可思议故如来所说不可思议。

“善现，内空不可思议故如来所说不可思议，外空、内外空、空空、大空、胜义空、有为空、无为空、毕竟空、无际空、散空、无变异空、本性空、自相空、共相空、一切法空、不可得空、无性空、自性空、无性自性空不可思议故如来所说不可思议。

“善现，真如不可思议故如来所说不可思议，法界、法性、不虚妄性、不变异性、平等性、离生性、法定、法住、实际、虚空界、不思议界不可思议故如来所说不可思议。

“善现，苦圣谛不可思议故如来所说不可思议，集、灭、道圣谛不可思议故如来所说不可思议。

“善现，四静虑不可思议故如来所说不可思议，四无量、四无色定不可思议故如来所说不可思议。

“善现，八解脱不可思议故如来所说不可思议，八胜处、九次第定、十遍处不可思议故如来所说不可思议。

“善现，四念住不可思议故如来所说不可思议，四正断、四神足、五根、五力、七等觉支、八圣道支不可思议故如来所说不可思议。

“善现，空解脱门不可思议故如来所说不可思议，无相、无愿解脱门不可思议故如来所说不可思议。

“善现，菩萨十地不可思议故如来所说不可思议。

“善现，五眼不可思议故如来所说不可思议，六神通不可思议故如来所说不可思议。

“善现，佛十力不可思议故如来所说不可思议，四无所畏、四无碍解、大慈、大悲、大喜、大舍、十八佛不共法不可思议故如来所说不可思议。

“善现，无忘失法不可思议故如来所说不可思议，恒住舍性不可思议故如来所说不可思议。

“善现，一切智不可思议故如来所说不可思议，道相智、一切相智不可思议故如来所说不可思议。

“善现，一切陀罗尼门不可思议故如来所说不可思议，一切三摩地门不可思议故如来所说不可思议。

“善现，预流果不可思议故如来所说不可思议，一来、不还、阿罗汉果不可思议故如来所说不可思议。

“善现，独觉菩提不可思议故如来所说不可思议。

“善现，一切菩萨摩诃萨行不可思议故如来所说不可思议。

“善现，诸佛无上正等菩提不可思议故如来所说不可思议。

“善现，若菩萨摩诃萨行般若波罗蜜多时，于色不起不思议想，于受、想、行、识不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于眼处不起不思议想，于耳、鼻、舌、身、意处不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于色处不起不思议想，于声、香、味、触、法处不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于眼界不起不思议想，于色界、眼识界及眼触、眼触为缘所生诸受不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于耳界不起不思议想，于声界、耳识界及耳触、耳触为缘所生诸受不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于鼻界不起不思议想，于香界、鼻识界及鼻触、鼻触为缘所生诸受不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于舌界不起不思议想，于味界、舌识界及舌触、舌触为缘所生诸受不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于身界不起不思议想，于触界、身识界及身触、身触为缘所生诸受不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于意界不起不思议想，于法界、意识界及意触、意触为缘所生诸受不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于地界不起不思议想，于水、火、风、空、识界不起不思议想，是菩萨摩诃萨修行般若波罗蜜多速得圆满。

“善现，若菩萨摩诃萨行般若波罗蜜多时，于无明不起不思议想，于行、识、名色、六处、触、受、爱、取、有、生、老死愁叹苦忧恼不起不思议想，是菩萨摩诃萨修行般若波罗蜜多速得圆满。